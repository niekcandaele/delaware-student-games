XML,INTRO,TEXT,BRAND,URL,EXPECTED_OUTCOME,PDF,PAGE
1.xml,"Topwinkelwandelstraten zullen de coronacrisis overleven, net zoals de meeste shopping- en retailcentra. Handelskernen in kleine steden, die het dikwijls al moeilijk hebben, delen echter in de klappen.
    
    ","Vraag 1: Waar winkelen we na corona?
    Kleine steden krijgen grootste klap
    ‘De covid-19-crisis hakt flink in op het winkelvastgoed”, signaleert Boris van Haare Heijmeijer, retailexpert van de Nederlandse vastgoedinvesteerder ProWinko. “Veel consumenten hebben tijdens de lockdown voor het eerst e-commerce ontdekt en hebben de smaak te pakken. De aankoop van goederen via het internet is in die periode met een derde gestegen. Die sprong voorwaarts werd pas over drie jaar verwacht. Voor enkele winkels en ketens leidt meer e-commerce tot een omzetdaling, die hen de das kan omdoen. Let wel: fysieke winkels blijven belangrijk op toplocaties. De Antwerpse Meir blijft na deze crisis nog altijd de place to be.” 
      Corona had nog een tweede effect. “De bevolking bleef uit schrik voor een besmetting zo veel mogelijk weg uit de winkelstraten en de shoppingcentra”, zegt Luc Plasman, directeur van de Belgisch-Luxemburgse Raad voor Retail en Winkelcentra. “Er werd doelgericht gewinkeld: een retailpark binnenrijden, kopen en terug naar huis.” “Consumenten hebben de weg naar de snelle aankoop leren kennen. Die komen terug”, zegt Jan De Nys, de CEO van Retail Estates, dat investeert in dat segment.  
    
    Communicerende vaten 
    Een derde verschuiving gebeurde in het type aankopen. De vastgoedmakelaar Cushman & Wakefield spreekt over “communicerende vaten” tussen de dalende winkelbezoeken voor kleding en schoenen en de toenemende winkelbezoeken voor voeding, sport- en huishoudartikelen. De Nys: “Kledingketens raakten hun voorjaarscollectie aan de straatstenen niet kwijt. De omzet van de feestkleding denderde naar beneden. De klassieke mannenkleding deed het heel slecht. Wie wil er een nieuw maatpak als hij enkel digitaal vergadert? Als 10 tot 15 procent van de goederen niet wordt verkocht, vreet dat aan het kapitaal van de kledingketens. Zij hopen op een sterke kerst in 2021, maar het wordt moeilijk.” 
      Voeding zal het beter blijven doen, verwacht Stefan De Bock, de CEO van Forum Estates, een vastgoedinvesteerder in voornamelijk supermarkten. “Er werd meer gekookt. Mensen kochten meer dan ooit vers in de binnenstedelijke buurtsupermarkt en wekelijks in de grote supermarkt met een parking. Deels thuiswerken blijft ook na de coronacrisis ingeburgerd. Ik verwacht dan ook dat buurtwinkels het beter blijven doen.” 
    
    Minder kledingwinkels 
    De voorbije maanden kwamen Belgische kledingketens in de problemen. “Alle ketens moeten saneren om te overleven”, zegt Boris van Haare Heijmeijer. Die saneringen zullen wegen op het vestigingsbeleid, voorspelt Koenraad Van Nieuwenburg, chief investment officer van Retail Estates. “Ketens betaalden voor een flagshipstore in een winkelcentrum jaarlijks 1500 euro huur per vierkante meter, plus nog eens de helft voor bewaking, gemeenschapsvoorzieningen en verlichting. Dan wordt een goed bereikbare baanwinkel met een jaarlijkse huurprijs van 100 euro per vierkante meter plus 5 euro kosten plots heel aantrekkelijk.” 
      “Ketens met voldoende kapitaal, zeker als ze goed liggen bij de consument, zullen overleven”, voorspelt Van Haare Heijmeijer. “H&M, Zara en andere grote ketens zullen wat kleinere, minder rendabele filialen sluiten en investeren in grote winkels in centrumsteden. Die blijven een bestaansreden hebben, ook omdat consumenten er producten uitzoeken die ze later digitaal bestellen. De internetaankopen van een keten verdubbelen door de aanwezigheid van een winkel in een regio.” 
      Dat vertaalt zich in de huurprijzen, heeft Arnaud de Bergeyck van Cushman & Wakefield berekend. Het voorbije jaar daalden de huurprijzen 10 à 15 procent op stedelijke toplocaties, zoals de Meir in Antwerpen en de Nieuwstraat in Brussel (richthuurprijs van 1600 euro per vierkante meter per jaar) en in shoppingcentra (1150 euro). “De secundaire markten in sommige kleine steden zagen vorig jaar een daling van 30 procent. De prijzen variëren van 100 euro in Lier tot 400 euro in Mechelen.”  
      Fast fashions 
      Veel kledingketens speuren de periferie af voor een goedkoop alternatief, signaleert De Nys. “Veel stadscentra zullen, zeker voor een tijd, heel wat minder divers worden.” Dat is een gevolg van het overaanbod van kledingketens in centrum- en kleine steden. “Winkeleigenaars hebben massaal verhuurd aan vooral fastfashionketens”, weet De Nys. Dat zijn ketens zoals H&M of Primark, die mikken op goedkope kleding, vaak geproduceerd in lagelonenlanden. Ze halen hun winst vooral op de massaverkoop met lage marges, in tegenstelling tot highfashionketens die een hoger rendement boeken op kwaliteitsmerken. “Fast fashion verdrong de betere kledingzaken, elektro- en boekenwinkels in de kleine steden naar de periferie”, zegt De Nys. “Hunkemöller, Kruidvat en Standaard Boekhandel zitten nu bij ons, waar ze voor een veel minder complex pand de helft van de handelshuurprijs betalen dan in steden als Waregem, Diest en Leuven. Zij zullen niet terugkeren naar de vaak minder aantrekkelijke steden.” 
      Dat kan zware gevolgen hebben, vreest professor Maarten Van Acker van de Onderzoeksgroep voor Stadsontwikkeling aan de Universiteit Antwerpen. “Het is cruciaal voor hun leefbaarheid dat kleine steden zoals Oostende, Roeselare en Mol hun handelskernen behouden. In sommige heersen door de leegstand schrijnende toestanden. Het zal er niet op verbeteren door de crisis van het voorbije jaar en de economische moeilijkheden die we nog kunnen verwachten. Leegstand leidt tot een exponentiële verloedering van die handelskernen.” 
    
    ",TrendsMagazine,https://trends.knack.be/economie/bedrijven/waar-winkelen-we-na-corona/article-longread-1696257.html,0,0,0
10.xml,"Met hun koloniale verleden proberen de meeste westerse landen intussen in het reine te komen, maar met hun rol in de slavernij zijn ze vaak nog niet zover. In De zwarte handel maakt Herman Portocarero dat verleden opnieuw actueel: ‘Kijk naar Black Lives Matter: voor veel nazaten van de slaven begint de afrekening pas nu.’  
    
    ","De ex-diplomaat schrijft over slavernij toen en nu 
    Herman PortocareroHerman – ook wel ‘Hernán’ nu hij in Spanje woont – Portocarero zal het tijdens het Skypegesprek meer dan eens benadrukken: hij is een ex-diplomaat, geen academische historicus. Ook al schreef hij met De zwarte handel een lijvig boek over de slavernij, het is geen Geschiedenis met grote G. Het is een eigen, caleidoscopische kijk op een nauwelijks bekend stuk geschiedenis, een mengeling van inzichten, anekdotes en historische research. Het boek is ook nog eens erg goed geschreven – Portocarero won ooit de Knack Hercule Poirotprijs, de literatuurprijs voor misdaadromans, en weet hoe je een verhaal brengt. En vrijblijvend is het allerminst. 
      Hijzelf is tevreden, zegt hij, dat hij in zijn onderzoek naar slavernij is gestoten op de weinig bekende ‘Belgische’ slavenhandel – tussen aanhalingstekens, omdat het verhaal zich voor 1830 afspeelt. Af en toe werd er al eens naar gehint, zoals Lucas Catherine deed op de website Het salon van Sisyphus. Maar bij het brede publiek is ‘onze’ slavenhandel volstrekt onbekend. Op de Nederlandstalige Wikipedia-pagina van de ‘Oostendse Compagnie’ wordt alvast met geen woord over slavernij gerept. En nochtans gaat het daar wel degelijk over, legt Portocarero in zijn boek uit. In Nederland is een hele discussie ontstaan over het gebruik van het begrip ‘Gouden Eeuw’ sinds duidelijk is geworden dat de Nederlandse rijkdom van toen deels gebaseerd was op de slavenhandel van de Verenigde Oost- en West-Indische Compagnieën. 
    
    
        Herman Portocarero: In de Zuidelijke Nederlanden was er óók zo’n compagnie. De Oostendse Compagnie was weliswaar minder groot dan zijn Nederlandse concurrenten en heeft ook minder lang bestaan. Officieel was de onderneming maar actief tussen 1722 en 1731, toen ze afgeschaft werd door het Verdrag van Wenen. Maar dat gebeurde niet: in werkelijkheid kende de Oostendse Compagnie van dan af een clandestien maar lucratief bestaan. De Zuidelijke Nederlanden waren officieel neutraal in de Amerikaanse onafhankelijkheidsoorlog, maar de schepen van de Oostendse Compagnie ontpopten zich tot wapensmokkelaars die onder de neus van de Britten de Amerikaanse rebellen steunden. 
    
    
        Wat heeft slavenhandel daarmee te maken?
      
    
    
        Portocarero: Wapenhandel en slavernij gingen hand in hand. Slavenhandel maakte deel uit van een economische driehoeksoperatie. Vanuit Europa werden industriële producten – wapens, ijzer, glas, kleding – uitgevoerd naar de West-Afrikaanse kust. Daar werden ze geruild voor menselijke koopwaar, de slaven. Vervolgens werden die uitgevoerd naar de Caraïben of naar Amerikaanse kolonies. Met de opbrengst van de slaven werden koloniale producten ingekocht voor Europa. Vandaar dat de Europese havens na 1750 zelf niet zo veel slaven hebben zien passeren. Maar het waren wel Europese schepen en reders die de slavenhandel tussen Afrika en de Caraïben voor hun rekening namen. En ‘Belgen’ namen vrolijk deel aan die commerce triangulaire. Er was ook een Belgische slavenhandel. Het initiatief werd genomen door financiers in Brussel. De Antwerpse beurs zorgde voor het geld. De wapens kwamen uit Luik. De export gebeurde vanuit Oostende. Een van de bekendste kapiteins kwam uit Gent. Het was al het perfecte Belgische model. 
    
    
        Die Gentenaar was nog de kwaadste niet, blijkt uit uw relaas.
      
    
    
        Portocarero: Kapitein Pierre Ignace Liévin Van Alstein behandelde zijn slaven relatief goed. Dat blijkt uit de lage sterftecijfers bij de door hem meegevoerde slaven op de trans-Atlantische overtochten van zijn schip. Maar er bestonden geen ‘goede slavenkapiteins’. Net zoals er nooit betere of slechtere slavernij heeft bestaan. Er was alleen erg en erger. 
      De klassieke vanuit Europa georganiseerde slavenhandel voltrok zich grotendeels tussen 1520, dus kort na de ontdekking van de Nieuwe Wereld, en 1888, toen uiteindelijk ook in Brazilië de slavernij werd afgeschaft. In dat tijdsbestek van ruim 350 jaar werden naar schatting tussen de 11 en de 13 miljoen mensen vanuit Afrika overgebracht naar de Nieuwe Wereld. Maar daarbij wordt vaak vergeten dat boven op die miljoenen slaven, gemiddeld nog eens 15 procent van hun lotgenoten op zee overleed, bijvoorbeeld omdat ze gewoon overboord werden gegooid. Dan kom je toch al snel aan, ruw geschat, anderhalf miljoen Afrikanen die door de slavenhandel op zee omkwamen. Dat is an sich al een aparte genocide. 
    
    
        Uit uw boek blijkt dat slavenhandel een fenomeen is uit een tijd die wij vandaag als vrij ‘modern’ kwalificeren. Slavernij hoort thuis in dezelfde tijd als de renaissance, het humanisme, de verlichting en de Franse Revolutie. Maar de nieuwe vrijheden van de verlichting golden alleen voor blanken, niet voor zwarten. 
      
    
    
        Portocarero: Dat is zo. Het racisme leidde ertoe dat slavenhandel als het ware naast de verlichting stond. In geen enkele van de nieuwe grondwetten die in die jaren werden geschreven – de Amerikaanse grondwet dateert uit 1787, de Franse uit 1795, de zogenaamde Spaanse grondwet van Cádiz uit 1812 – wordt de slavernij bij naam genoemd. Men schreef er gewoon omheen. De verlichte opstellers van die teksten hadden de rechten van de mens ontdekt, maar sloten de zwarten ervan uit. Het grondwettelijk recht werd zo opgezet dat ze de Afrikanen in de kolonies geen rechten hoefden te geven. 
      In de begindagen van de Franse Revolutie, de zogenaamde ‘idealistische fase’, ging het nochtans de goede kant uit. De Conventie had in 1794 de slavernij afgeschaft en de rassendiscriminatie ongedaan gemaakt. Napoleon heeft daar bewust een einde aan gemaakt. In 1802 voerde hij de slavernij weer in. Had hij dat kunnen doen als die slaven blank waren geweest? Natuurlijk niet. Napoleon kon het zich alleen maar veroorloven omdat er in de hele westerse wereld een wijdverspreid, onderliggend racisme was. Ik heb de Franse ‘Code Noir’ bestudeerd in al haar varianten: de wetten over hoe zwarten werden behandeld in de Franse koloniën. Dan zie je bijvoorbeeld dat ze niet minder dan zéstig aparte categorieën hadden, tot het absurde toe, om mensen volgens huidskleur en andere raciale kenmerken op te delen. 
    
    
        De apartheid in Zuid-Afrika kende vier hoofdcategorieën: blanken, zwarten, kleurlingen en Indiërs.
      
    
    
        Portocarero: Frankrijk ging nog veel verder. De eerste artikels van de Code Noir gaan over de Joden. Nog voor ze beginnen over de zwarten, wordt een vestigingsverbod uitgevaardigd voor de Joden in de Franse kolonies. Je kunt die Franse regels voor de gekleurde inwoners van hun kolonies trouwens perfect vergelijken met de rassenwetten van Nürnberg die de nazi’s in de jaren 1930 hebben ingevoerd. Ook de Fransen vroegen zich af of iemand die voor 65 procent zwart was wel kon trouwen met iemand die voor een kwart ‘gekleurd’ was. Intolerantie is van alle tijden. En het komt terug. Eind vorige eeuw zei de Argentijnse president Carlos Menem nog: ‘No hay negros en Argentina’ – ‘Er zijn geen zwarten in Argentinië.’ En dat in tegenstelling tot buurland Brazilië, want ‘daar zijn er veel te veel’. Zelfs in Cuba was er een verschil tussen de principes van de revolutie en de politieke en maatschappelijke praktijk. 
    
    
        U hebt als diplomaat in Havana gewoond en vernam zo dat zwarte landgenoten ‘Palestinos’ genoemd werden: tweederangsburgers uit het oosten van het land.
      
    
    
        Portocarero:
         De Cubaanse humor over huidskleur is meestal goedmoedig, maar toch worden naar Havana uitgeweken ‘Palestinos’ wel ‘raciaal geprofileerd’, zoals dat heet. De meeste Caraïbische landen hebben een overwegend zwarte bevolking, omdat er ooit zo veel slaven van Afrikaanse origine waren die moesten werken op de tabaks- of suikerrietplantages. Cuba is een geval apart. In de eerste eeuwen van de kolonisatie diende de hoofdstad Havana vooral als een logistieke hub tussen Spanje en Zuid-Amerika. Vandaar dat de Cubaanse bevolking nog altijd overwegend blank is. Maar tegelijk zijn veel culturele gebruiken heel Afrikaans. Officieel werden na de revolutie ook het racisme en de rassenongelijkheid afgeschaft. De werkelijkheid is genuanceerder. 
      In buurland Jamaica is de meerderheid zwart en is het racisme omgekeerd. Op straat ervaar je als blanke weleens wat in vele andere delen van de wereld zwarte mensen moeten doorstaan. Al ligt ook in Jamaica de macht traditioneel bij een lichtgekleurde elite. Het gezegde gaat: ‘If you’re white, it’s all right. If you’re brown, stick around. If you’re black, go back.’ In 2006 is Portia Simpson voor het eerst premier geworden van Jamaica. Dat was tegen de zin van een belangrijke vleugel van haar eigen socialistische partij. Ze konden haar moeilijk aanvaarden als premier, omdat ze een zwarte vrouw was die zich ook nadrukkelijk zo opstelde. (grijnst) Dat weet ik uit eerste hand, want een van mijn goede vrienden voerde campagne voor haar lichter gekleurde tegenkandidaat. 
    
    
        Jamaica wordt behoorlijk bestuurd, wat niet gezegd kan worden van buurland Haïti. Samen met Liberia en Sierra Leone in Afrika is Haïti een van de weinige landen die opgericht werden door voormalige slaven.
      
    
    
        Portocarero: Haïti is inderdaad al honderdvijftig jaar langer onafhankelijk dan Jamaica. In het begin was de Haïtiaanse grondwet veel moderner dan die van veel Europese landen – racisme was er al van in de vroege negentiende eeuw taboe. Vandaag wordt de Haïtiaanse samenleving gekenmerkt door de afwezigheid van elke solide administratieve structuur. Toen ik er vijftien jaar geleden werkte, was dat land in bestuurlijk opzicht a black hole, met mijn excuses voor de wat ongelukkige metafoor. In die leegde stapten dan allerlei kerkelijke organisaties en niet-gouvernementele organisaties, allemaal natuurlijk met de beste bedoelingen. Maar ik herinner mij de commentaar van een Haïtiaanse minister: ‘Er zijn veel te veel ngo’s in Haïti. Ze verhinderen de eigen ontwikkeling van het land. Het is un coup d’état humanitaire.’ 
    
    
        U hamert erop: het einde van de slavenhandel betekende niet het einde van de slavernij. En de gevolgen ervan zijn nog altijd niet verdwenen.
      
    
    
        Portocarero: We staan nog maar aan het begin van de verwerking van de gevolgen van de slavernij. In de VS waren de founding fathers en hun nakomelingen harde puriteinen: voor hen waren indianen of Afrikanen géén kinderen van God, en dus waren ze voorstanders van segregatie. Ook de auteurs van de Amerikaanse grondwet in 1787 slalomden om de slavernij heen. In 1862 kondigde president Abraham Lincoln dan zijn Emancipatieproclamatie af, die ook in de zuidelijke staten miljoenen slaven de vrijheid gaf. Toen begonnen veel problemen pas. Slavernij formeel afschaffen is één zaak, maar het verwerven van rechten of welvaart en welzijn, dat is nog iets anders. 
      Honderdvijftig jaar na Lincoln zie je dat nog altijd in de VS. Ik heb lange tijd in New York gewerkt en gewoond, en ik dacht de VS te kennen. Verhuizen naar Atlanta was voor mij een eyeopener. In New York heb je natuurlijk ook zwarte getto’s, maar in het rurale zuiden heerst nog altijd een diepgeworteld racisme dat teruggaat tot de slavernij. Ik was bij de jongste verkiezingen dan ook aangenaam verrast dat de Democraten erin geslaagd zijn om uitgerekend in een nog altijd gesegregeerde staat als Georgia die twee Republikeinse Senaatszetels over te nemen. 
      Toen ik in Atlanta woonde, leken de leiders van de zwarte beweging te berusten in het onveranderlijke van hun lot en waren de zwarte gemeenschappen erg op zichzelf betrokken. De jongste verkiezingen hebben duidelijk gemaakt dat de Afro-Amerikanen zich bewust geworden zijn van hun politieke kracht. In de jaren zestig zijn alle grote zwarte leiders vermoord. Decennialang was er geen morele autoriteit meer, en geen gestructureerd leiderschap zoals dat van Martin Luther King. Vandaag is een ander soort emancipatiebeweging opgestaan. Ze hoeven die centrale leiders niet meer. De nieuwe emancipatie gaat bottom-up. Kijk naar Black Lives Matter: voor veel nazaten van de slaven van toen begint de afrekening pas nu. 
    
    
        Dat was nog niet zo onder Barack Obama.
      
    
    
        Portocarero: Het leven van Obama staat mijlenver van dat van de gemiddelde zwarte man in de States. Als hij al iets met hen deelt, dan is het dat hij het kind is van een alleenstaande moeder. Hij heeft wel zwarte leiders uitgenodigd en had aandacht voor gekleurde thema’s, maar hij wilde vooral niet in één kamp geduwd worden. Hij heeft altijd bewust gezegd: ‘Ik ben niet de president van de zwarte gemeenschap, maar van alle Amerikanen.’ 
    
    
        Voor zover ‘Amerikanen’ als collectief concept nog lang houdbaar is. Fascinerend in uw boek is een gesprek met jonge Afro-Amerikaanse intellectuelen in New York. Zij willen gewoon af van de Amerikaanse grondwet. Ze claimen zelf het recht op segregatie, met aparte ‘zwarte’ staten.
      
    
    
        Portocarero: Dat zijn natuurlijk de ideeën van een kleine minderheid, maar ze leven wel. Er zijn wel meer mensen die vertrekken van de vaststelling ‘de integratie is mislukt en ze zal toch nooit aanslaan’. Dat verschilt eigenlijk niet met de visie van de zuidelijke blanke racisten in de jaren 1950. Zelfs hier in Spanje zie ik het opduiken. Het Catalaanse separatisme is bijzonder radicaal in zijn afwijzing van alles wat Spaans is. Er zijn al Catalanen die beweren dat ze afstammen van de Germanen. 
    
    
        Malcolm X riep al in de jaren 1960 zwarten op tot veel radicaler verzet tegen de Amerikaanse samenleving.
      
    
    
        Portocarero: Voor mij blijft Malcolm X een integere leider. De Nation of Islam onderhoudt wel de opvatting dat slavernij in essentie christelijk is. Natuurlijk hebben de protestantse Amerikaanse kerken een funeste rol gespeeld. Maar de Nation of Islam verkondigt ook dat onder de islam nooit sprake was van enige vorm van slavernij. Wat natuurlijk een grove historische misvatting is. 
    
    
        Uit uw boek valt ook af te leiden dat de slavenhandel in Sub-Saharaans Afrika wellicht nog altijd bestaat.
      
    
    
        Portocarero: Ik kan vertellen wat ik in 1989 heb meegemaakt in de vluchtelingenkampen in Darfur in Sudan. Daar werd gezegd dat Arabische nomaden raids uitvoerden op die kampen om jongens en meisjes te ontvoeren en ze verder naar het noorden te verkopen. Nog recenter had je het schandaal dat uitbarstte toen CNN in 2017 beelden vertoonde van een Libische slavenmarkt, waar mannen uit Nigeria onder het oog van de camera gewoon werden verkocht. Libië was in de Romeinse tijd een eindpunt van de westelijke karavaanroute door de Sahara, daar hoorde slavenhandel toen al bij. 
      Het is een taai historisch patroon dat zich vandaag voortzet. Ik heb het dan over al die arme vluchtelingen die hier haast onder mijn balkon dreigen te verdrinken in hun pogingen om Europa te bereiken. Wat zijn de mensensmokkelaars die dik geld verdienen aan de overtocht van die mensen anders dan de opvolgers van de slavenhandelaars van vroeger? Ook voor hen zijn mensen gewoon koopbaar. 
    
    
        U plaatst die vluchtroutes naar Europa in de traditie van de vreselijke slavenkaravanen van weleer, en niet van de clandestiene vluchtwegen naar de vrijheid die slaven uit de zuidelijke Amerikaanse staten gebruikten?
      
    
    
        Portocarero: Op de Middellandse Zee gaat het vandaag om mensenhandel. In het internationale recht is de vluchteling een juridisch welomschreven begrip: het gaat om een mens die ontsnapt aan omstandigheden die zijn leven in gevaar brengen. Die zijn er nog altijd in overvloed in de wereld, zeker in Afrika. Dat zijn geen economische migranten. Daarom vind ik het belangrijk om te weten waar een asielzoeker vandaan komt. In tegenstelling tot mensen uit Somalië, de Centraal-Afrikaanse Republiek of sommige delen van Congo zijn inwoners van Senegal of Nigeria in mijn ogen dus geen vluchtelingen, maar economische migranten. Het is fout om die twee categorieën te vermengen. Want het veroorzaakt in het Westen minder bereidheid om mensen te helpen die landen ontvluchten waar het écht slecht is: Afghanistan, Syrië, noem maar op. De grote aantallen economische migranten wakkeren op de koop toe het racisme alleen maar aan. Dat versterkt dan weer het populisme en extreemrechts. Ik klink misschien hard, maar helaas vertroebelen emotionele en zogenaamd humanitaire argumenten voortdurend dit belangrijke en complexe debat. Vandaar ook mijn grote waardering voor de Duitse bondskanselier Angela Merkel, toen ze in 2015 de Duitse grenzen wél durfde open te zetten voor tienduizenden Syrische vluchtelingen, ondanks de moeilijke omstandigheden en de grote politieke risico’s voor zichzelf. 
    
    
        Slavernij was ook niet genderneutraal. U schrijft over ‘slavernij als een eeuwenlange verkrachting’ van vrouwen.
      
    
    
        Portocarero: Dat komt uit het dagboek van een Jamaicaanse slavenhandelaar. Hij vulde zijn dagen met seks met de vrouwelijke slaven en het straffen en mishandelen van de mannen. Ik besteed nogal wat aandacht aan dat dagboek, omdat het een gruwelijke maar gedetailleerde inkijk geeft in het leven op een kleine plantage. Slavernij ontmenselijkt niet alleen de slaven, maar ook de meesters. Het is een vicieuze cirkel. Door de vrees voor opstanden werden de straffen almaar erger, en die steeds hardere repressie maakte de opstanden onvermijdelijk. 
    
    
        Bij de dekolonisatie in de jaren 1960 leefde de vrees dat ‘opstandige’ Afrikanen de blanke vrouwen zouden aandoen wat blanke mannen zich zo lang hadden gepermitteerd met zwarte vrouwen.
      
    
    
        Portocarero: In mijn boek leg ik uit dat er veel seksuele frustratie bestond binnen de slavengemeenschappen. In landen als Jamaica werden de meeste slaven tewerkgesteld in de plantages, vandaar dat er natuurlijk veel meer mannelijke dan vrouwelijke slaven waren geïmporteerd. En dus bleven honderden mannen jarenlang van seks verstoken. Die opgekropte frustratie was een van de oorzaken van de slavenopstanden, maar leidde ook tot spanningen binnen de slavengemeenschap – waar een kleine bevoorrechte ‘elite’ van koetsiers, schrijnwerkers en andere ambachtslieden zelfs drie tot vier vrouwen hadden. Maar in het algemeen is het beeld van de ‘hyperseksuele Afrikaan’ natuurlijk een van de klassieke stereotypen van het westerse racisme. 
    
    
        Vanuit Jamaica werd een zwarte subcultuur als rasta wereldwijd populair. Helpt rasta de nazaten van de slaven bij hun spirituele bevrijding?
      
    
    
        Portocarero: In de vroege jaren 1980 ben ik met mijn gezin verhuisd van Ethiopië naar Jamaica. Voor veel Jamaicanen kwamen wij dus recht uit het paradijs (de laatste Ethiopische keizer, Haile Selassie, beschouwen rasta’s als ‘Jah’, de reïncarnatie van Jezus, nvdr). Ze hadden dus bepaald geen goed beeld van de Ethiopische realiteit. Het spirituele concept ‘rasta’ is gebaseerd op mythes en misverstanden. Maar geen kwaad woord over ‘de rasta’ als persoon. Rasta’s zijn positief ingestelde mensen die een oprecht en aantrekkelijk leven proberen te leven – a righteous life. En bovendien maken ze buitengewoon goede muziek. (lacht)
      
    
    ",Knack,https://www.knack.be/nieuws/belgie/ex-diplomaat-herman-portocarero-er-was-ook-een-belgische-slavenhandel/article-longread-1701441.html,0,0,0
11.xml,"Van de zeven Vlaamse partijvoorzitters zitten er zes in een parlement. Niet elke voorzitter is daarin even actief. 
    
    ","‘Ofwel doe je iets, ofwel stap je op’ 
    ‘Collega Rousseau, ik denk dat dit uw eerste actuele vraag is, en dan nog over zo’n zeer leuk thema.’ Vlaams viceminister-president Hilde Crevits (CD&V) keek verrast op toen Conner Rousseau haar afgelopen woensdag ondervroeg over de festivalzomer. Rousseau is naast SP.A-voorzitter ook Vlaams Parlementslid. 
      De SP.A’er had sinds zijn aantreden als voorzitter weliswaar een vijftal vragen ingediend, maar telkens ging het om een schriftelijke vraag. De laatste keer dat Rousseau het woord nam tijdens een debat dateert van 4 maart. Dat is bijna een jaar geleden. 
      Van de zeven Vlaamse partijvoorzitters zit er slechts één niet in een parlement. Joachim Coens (CD&V) is verder alleen burgemeester van Damme. De overige zes zitten in de Kamer van Volksvertegenwoordigers of in het Vlaams Parlement. Dat partijvoorzitters niet altijd de meest actieve volksvertegenwoordigers zijn, is een understatement. Al zijn er grote verschillen. 
      Zo is Meyrem Almaci (Groen) een van de weinige voorzitters die in de minder opvallende parlementaire commissies de minister aan de tand voelt – in haar geval gaat het over dierenwelzijn in het Vlaams Parlement. Ook Vlaams Belangvoorzitter Tom Van Grieken is relatief actief. Met meer dan 80 vragen aan ministers sinds het begin van deze zittingsperiode, waarvan 11 in de plenaire vergadering van de Kamer, spant hij de kroon. ‘Parlementsleden worden goed betaald, dan moeten ze ook goed werk leveren’, klinkt het. PVDA-leider Peter Mertens weet eveneens wat gedaan op de bühne. Hij vuurde al 15 vragen af tijdens het vragenuurtje. Schriftelijk kwamen er daar nog eens 41 vragen bij. 
      Het is geen toeval dat net de voorzitters van oppositiepartijen Vlaams Belang en PVDA actiever zijn in het parlement. ‘Voor hen is de Kamer een hele interessante setting’, zegt politoloog Carl Devos (UGent). ‘Iemand als Van Grieken krijgt zo de kans om rechtstreeks ministers te ondervragen. Dat biedt ook voordelen voor de socialemediakanalen van de partij.’ 
      Bij een voorzitter als Egbert Lachaert is de transformatie van federale fractieleider naar partijvoorzitter duidelijk af te lezen van zijn activiteitenverslag. Vóór zijn verkiezing als Open VLD-leider had hij een twintigtal vragen gesteld. Sinds zijn aantreden in mei en de daaropvolgende verwekking van de Vivaldi-regering liep dat terug tot nul, al heeft hij naar eigen zeggen de vaste intentie om actiever te zijn in het parlement. 
      De inactiefste partijvoorzitter is Bart De Wever (N-VA): als Vlaams Parlementslid heeft hij nul vragen en evenveel voorstellen van decreet op zijn conto. Volgens het activiteitenverslag van het Vlaams Parlement is het van november 2013 geleden dat De Wever het woord nam tijdens een debat. Ook in het activiteitenverslag van de Kamer, waar De Wever van 2014 tot 2019 zitting in had, staat geen enkele activiteit van de N-VA-voorzitter vermeld. 
      Toch wijst dat niet op een inactieve houding, vindt de N-VA. ‘Partijvoorzitters behoren tot de actiefste volksvertegenwoordigers’, stelt een woordvoerder. ‘Maar zeker in de meerderheid werken ze voornamelijk achter de schermen.’ Een vaak gebruikt argument, zegt professor Devos, dat niet overtuigt: ‘Bart De Wever heeft geen zetel nodig om achter de schermen te werken.’ 
    
    Kiezersbedrog 
    Zou het dan beter zijn dat partijvoorzitters hun zetel afstaan zodra ze verkozen zijn? Verschillende bronnen geven aan dat zoiets zou neerkomen op kiezersbedrog. Die praktijk lijkt meer en meer een reliek uit het verleden, toen zogenaamde schijnkandidaten louter op de lijst stonden om stemmen aan te trekken. 
      Carl Devos gaat voor de gulden middenweg: ‘Ofwel doe je iets, ofwel stap je op. Ik begrijp dat de voorzitters niet voortdurend vooraan staan in het parlement. Maar dat is nog een groot verschil met nietsdoen. Als je enkel aan je zetel vasthoudt omdat je vreest voor het imago van schijnkandidaat, dan is dat triest. Inactieve voorzitters bevestigen het negatieve vooroordeel dat het parlementaire werk enkel bestaat uit op een knopje drukken.’ 
      Volgens de politoloog is er trouwens nog een reden waarom partijvoorzitters in het parlement blijven. Dan hoeft hun partij alleen het deel van hun voorzitterswedde te betalen dat hoger ligt dan de vergoeding als parlementslid. ‘Zeker voor partijen die niet royaal bediend zijn door de partijfinanciering is dat interessant.’ 
      CD&V-voorzitter Coens geeft zijn positie een positieve draai. ‘Voor onze partij is het een beetje aanpassen dat de voorzitter niet in het parlement zit’, zegt hij. ‘Maar daardoor kan ik wel als een neutrale en objectieve voorzitter werken. Bovendien ben ik burgemeester en breng ik zo het lokale niveau dichter bij de nationale politiek.’ 
      Maar Carl Devos is er zeker van: ‘Dat argument houdt stand totdat Coens bij de volgende verkiezingen een CD&V-lijst trekt en in het parlement belandt.’ 
    
    ",Knack,https://www.knack.be/nieuws/belgie/wat-doet-de-partijvoorzitter-in-het-parlement/article-longread-1701263.html,0,0,0
12.xml,"De op drie na rijkste mens ter wereld maakt zich zorgen omdat de wereld nog altijd geen plan heeft voor de strijd tegen de klimaatverandering. Dus maakte Bill Gates er zelf één: hij wil tegen 2050 een nuluitstoot van broeikasgassen. Zijn aanpak steunt sterk op technologische innovatie.  
    
    ","Dirk Draulans sprak met Bill Gates over oplossingen voor de klimaatverandering 
    ‘Zonder mirakel hebben we kernenergie nodig’ 
    ‘Fossiele brandstoffen zijn spotgoedkoop.  
      Olie kost minder dan frisdrank!’ 
      ‘De volgende veertig jaar zal de mens elke maand het equivalent van een stad als New York bijbouwen.’ 
      ‘De hoeveelheid airconditioning die de wereld nodig heeft om hitte te counteren, zal tegen 2050 verdriedubbelen.’ 
      Het zijn losse zinnen uit het ontnuchterende boek How to Avoid a Climate Disaster van de Amerikaanse multimiljardair Bill Gates, een van de stichters van de softwaregigant Microsoft. Elk jaar wordt er 51 miljard ton CO2 (en andere broeikasgassen) de atmosfeer ingeblazen. Als we daar niet dringend iets aan doen, kan de aarde tegen het einde van de eeuw tussen de 4 en de 8 graden warmer zijn dan voor de industriële revolutie 150 jaar geleden. Om te illustreren wat dat betekent: in een ver geologisch verleden maakte een vergelijkbare globale temperatuurstijging het mogelijk dat er krokodillen en palmbomen voorkwamen in de arctische regio. 
      Ondanks de gigantische uitdaging heeft Bill Gates een duidelijk doel voor ogen: tegen 2050 moet de wereld naar een nuluitstoot van broeikasgassen – weliswaar netto, wat betekent dat er nog wat uitstoot mag zijn, maar die moet afgevangen of op een andere manier geneutraliseerd worden. Het lijkt een onhaalbare kaart. Gates is zich daarvan bewust: ‘De wereld heeft nooit eerder iets van deze omvang gedaan.’ Maar hij drijft de druk om eraan te beginnen op: ‘Tegen 2050 zal de klimaatopwarming even dodelijk zijn als de pandemie vandaag, en tegen 2100 zal ze vijf keer dodelijker zijn.’ Ook de economische schade zal enorm zijn. Steeds grotere delen van de planeet zullen virtueel onleefbaar worden voor mensen (en veel andere dieren en planten, inbegrepen landbouwgewassen). 
    
    Ziekelijk optimisme 
    De schaal van de uitdaging schrikt een succesondernemer als Gates niet af. ‘The solutions we have and the breakthroughs we need’, luidt de ondertitel van zijn boek. Het somt de al beschikbare oplossingen en de nodige doorbraken om een klimaatramp te vermijden op. Gates is een onverbeterlijke vooruitgangsoptimist met een bijna ziekelijk maar aanstekelijk geloof in het menselijke kunnen. ‘We hebben al een aantal instrumenten die nodig zijn om het doel van de nuluitstoot te bereiken’, stelt hij. ‘En ik ben optimistisch, door alles wat ik over klimaat en technologie geleerd heb, dat we kunnen uitvinden wat we nog niet hebben.’ De basisboodschap van zijn boek is: laten we niet wanhopen, maar we moeten wel dringend aan de slag. 
      Op 20 januari prijkte Bill Gates op plaats 4 van de ranglijst van rijkste mensen ter wereld, met een geschat vermogen van 122 miljard dollar. Desondanks trok hij een uur uit om vanuit zijn uitvalsbasis op de Amerikaanse Westkust met elf journalisten van Europese media, waaronder Knack, te praten over zijn boek. Het gesprek viel samen met de inauguratie van de nieuwe Amerikaanse president Joe Biden. ‘Ik zou veel liever koolstofvrije energie produceren dan zelf een president kiezen, maar misschien moet ik mijn mening daaromtrent herzien, gezien het feit dat de lat om president van de Verenigde Staten te kunnen worden recent wel heel laag is gelegd’, grapte hij. De voorbije vier Trumpjaren hebben hij en zijn medestanders moeten knokken om de Amerikaanse budgetten voor onderzoek en ontwikkeling stabiel te houden. Een stijging nastreven was bij voorbaat verloren moeite. 
      Het onlinegesprek verliep vlekkeloos via Teams, een product van Microsoft. Het gaf een vreemd gevoel om thuis van achter je bureau via een scherm te converseren met een van de belangrijkste mensen ter wereld. Converseren is wel een groot woord, want elke journalist mocht één vraag stellen. Samen met Gates’ inleiding leverde dat twaalf korte exposés op, waarvan sommige probleemloos te kwalificeren waren als gebalde TED Talks, de krachtige korte video’s waarin mensen originele ideeën uiteenzetten. Gates heeft de gave van het woord en de kracht van de overtuiging. Ook zijn boek, waaraan tientallen mensen meewerkten, inbegrepen vooraanstaande Amerikaanse klimaatwetenschappers en illustere figuren zoals de Chinese topondernemer Jack Ma, is glashelder. 
      Hij is pas vrij recent tot het inzicht gekomen dat de klimaatopwarming een probleem is. ‘Tussen mijn 15e en 45e was ik uitsluitend met software bezig’, legt hij uit. ‘Pas in de jaren 1990 begon ik ernstig naar andere zaken te kijken. Ik werd bezorgd over de gezondheidszorg, vooral in Afrika, met zijn hoge kindersterfte. Overheden investeerden nauwelijks in de strijd tegen malaria en diarree, dus begonnen wij dat te doen met de Gates Foundation, die in 2000 de grootste stichting ter wereld werd. Pas nadat ik vanaf 2008 niet meer fulltime met Microsoft bezig was, kwam de klimaatproblematiek op mijn agenda.’ 
    
    Vaccinfabrieken in India 
    Gates vertelt hoe hij tijdens zijn reizen naar Afrika verwonderd vaststelde dat Afrikaanse steden ’s nachts pikdonker zijn, omdat er geen elektriciteit is. Collega’s van Microsoft brachten hem in contact met topklimaatwetenschappers, die hem in lange sessies uitlegden hoe ernstig de problematiek is. Hij investeerde snel in klimaattechnologieën, en begon ook te wegen op de publieke opinie: in 2010 gaf hij een veelbesproken TED Talk over de klimaatopwarming. De recente acties van de klimaatjongeren sterkten hem in zijn overtuiging dat de wereld stilaan mee is in de noodzaak om het roer om te gooien. 
      Hij schreef het boek in 2019 en wilde het in de lente van 2020 op de markt brengen, maar de pandemie doorkruiste het traject. Niet dat ze hem compleet verraste. In 2015 gaf Gates een TED Talk over de dreiging van een pandemie, die tien keer meer bekeken werd dan de uiteenzetting over het klimaat. Hij was een van de eersten die investeerde in de mRNA-technologie waarmee de eerste coronavaccins gemaakt zijn. Hij investeert mee in de bouw van vaccinfabrieken in India om de 77 armste landen ter wereld snel van vaccins te kunnen voorzien. Dat project loopt echter vertraging op. ‘Een enorme ontgoocheling’, aldus Gates. 
      ‘Voor alles in acht genomen weinig geld hadden we een vorm van virusbewaking kunnen hebben en hadden we de pandemie sneller zien aankomen’, stelt hij tijdens de onlineontmoeting. ‘Er zouden dan tien keer minder mensen gestorven zijn, en de wereldeconomieën zouden tien keer minder hard geraakt zijn. Maar we moeten ons geen illusies maken. Het is onmogelijk om het risico van een pandemie tot nul te herleiden. We moeten ons ook bewust blijven van de dreiging van bioterrorisme. Maar ondanks de druk van de pandemie konden we niet langer wachten om het klimaatboek te lanceren. We kunnen de strijd tegen de klimaatopwarming niet blijven uitstellen.’ 
      Gates benadrukt voortdurend dat het een grote uitdaging is, die moed zal vergen – politieke en andere: ‘Mensen die denken dat het makkelijk zal zijn, onderschatten het probleem. Maar mensen die menen dat het onmogelijk is, onderschatten onze mogelijkheid om te innoveren. Innovatie mag niet beperkt worden tot technologie. Ze moet ook betrekking hebben op het functioneren van de markten en het bepalen van het beleid. Bovendien moeten er nieuwe financiële instrumenten komen om overheden en privé-investeerders toe te laten samen de schouders onder projecten te zetten.’ 
      Kinderspel wordt het natuurlijk niet. Gates: ‘Mensen die denken dat het volstaat om niet langer te investeren in sectoren die draaien op fossiele brandstoffen: vergeet het. Mensen die denken dat er niet veel méér nodig is dan het bijsturen van subsidies of het ontmoedigen van vlees eten en vliegen: vergeet het. Veel mensen denken dat huizen isoleren en elektrisch rijden het probleem zullen oplossen, maar daarmee haal je een reductie in uitstoot van niet meer dan een derde van wat nodig is. Het geeft geen pas te focussen op het laaghangend fruit als je de zwaardere noten om te kraken nu al niet aanpakt. Een reductie van de uitstoot met 20 procent tegen 2030 betekent niet dat je op een goed traject zit om een nuluitstoot tegen 2050 te realiseren.’ 
    
    Volautomatische kerncentrale 
    Op onze vraag legde Gates dat laatste wat verder uit, want het is relevant voor de Belgische aanpak van de klimaatopwarming, die zwaar leunt op een snelle uitstap uit kernenergie en op de bouw van nieuwe gascentrales om elektriciteit te genereren wanneer hernieuwbare energiebronnen, zoals zon en wind, tijdelijk te weinig opleveren. ‘Landen die nu nieuwe gascentrales bouwen, zitten niet noodzakelijk op het juiste pad om tegen 2050 een nulemissie te halen, want gascentrales zijn niet CO2-vrij’, zegt hij zonder aarzelen. ‘Onze simulaties hebben uitgewezen dat zonder nucleaire component elk traject richting nulemissie tegen 2050 een stuk moeilijker wordt. Kerncentrales zijn wel CO2-vrij.’ 
      Gates vertelt over een nieuw concept voor een kerncentrale dat uitgetekend wordt in het bedrijf TerraPower, dat hij in 2008 mee oprichtte en waarin hij al ‘honderden miljoenen dollars’ pompte. ‘De huidige kerncentrales zijn voortvloeisels van kernreactoren voor duikboten. Er zitten kanten aan die ze nodeloos onveilig maken, zoals het feit dat ze door mensen bestuurd worden en dat ze hoge druk nodig hebben in het reactorhart. Wij hebben een volautomatische kerncentrale ontwikkeld die geen extra druk nodig heeft, en die kan draaien op oude kernbrandstof, die we zo verwerken. We kunnen er elektriciteit mee opwekken op het ogenblik dat ze nodig is. Het gaat om kleine centrales die relatief goedkoop zijn en makkelijk in gebruik.’ 
      In het boek schrijft hij dat het concept voorlopig uitsluitend in supercomputermodellen bestaat. Als het echt zo’n doorbraak is, waarom wordt het dan nog niet gebouwd? ‘We waren in China een prototype aan het bouwen, ’ antwoordt Gates, ‘maar onze overheid besliste twee jaar geleden dat we ermee moesten stoppen. We hebben dan deelgenomen aan een openbare aanbesteding voor de bouw van een prototype in de VS. Drie maanden geleden wonnen we het contract. We krijgen 4 miljard dollar om in drie jaar een demo van onze reactor te bouwen. Als alles goed gaat, zullen we hem dan onder licentie ter beschikking kunnen stellen van elektriciteitsproducenten.’ 
      Gates benadrukt dat de enige reden waarom hij in het nucleaire concept investeert, de noodzaak is om tegen 2050 naar een nulemissie van broeikasgassen te gaan. ‘Tenzij we er op miraculeuze wijze in zouden slagen een haalbare oplossing te vinden voor de langetermijnopslag van energie, zodat we sterker kunnen rekenen op zon en wind, zullen we kernenergie nodig hebben. Dat kernenergie momenteel niet populair is, heeft meer met economische redenen te maken dan andere – ze wordt als duur beschouwd. Maar ik hoop dat België en andere landen ons ontwerp met een open geest zullen benaderen en gaan beseffen dat onze modulaire reactoren een haalbare wissel op de toekomst zijn. Het zal de weg richting nulemissie tegen 2050 een stuk makkelijker maken.’ 
    
    Koele minnaar 
    Uit wat Gates schrijft en vertelt, blijkt dat hij een koele minnaar is van het terugdringen van energieverbruik als belangrijk deel van de oplossing, al beschouwt hij het wel als een signaal dat steeds meer mensen bezorgd zijn om de toekomst. Hij herhaalt geregeld dat miljarden mensen in de nabije toekomst meer energie nodig zullen hebben. ‘Er is niets mis met het verbruiken van energie, zolang ze koolstofvrij is’, schrijft hij. ‘We kunnen toch moeilijk stoppen met bouwen, eten en ons verplaatsen tot we een oplossing gevonden hebben?’ 
      Gates omschrijft zichzelf als een ‘systeemdenker’: het systeem moet worden omgegooid, maar het moet tijdens de transitie wel blijven functioneren. Langs zijn neus weg zegt hij ergens tijdens het gesprek dat hij zelf al 2 miljard dollar in de strijd tegen de klimaatopwarming geïnvesteerd heeft, en dat het de bedoeling is dat hij er de volgende vijf jaar nog eens 2 miljard bij doet. Het zijn duizelingwekkende bedragen voor gewone stervelingen. 
      Maar zijn het bedragen die het verschil kunnen maken? ‘We zullen de innovatieve kracht van de hele wereld nodig hebben om er te komen’, stelt Gates. ‘We gaan nergens komen als we China niet meekrijgen, al was het maar omdat China de helft van het staal en cement in de wereld produceert. Zonder het klimaatvriendelijk maken van de staal- en cementproductie zullen we het doel nooit halen. Ik heb al gepraat met John Kerry, de klimaatambassadeur van Joe Biden. Hij zal contact opnemen met China, en hij heeft de Europese Unie al benaderd. We moeten zo snel mogelijk wereldwijd de krachten bundelen.’ 
      Ook de publieke opinie moet beter geïnformeerd worden – vandaar het boek. ‘Veel mensen hebben geen goed inzicht in industriële economie’, zegt Gates. ‘Ze weten niet hoe goedkoop staal is, en hoe sterk dieselmotoren onze economie aandrijven. Maar het is niet omdat je beseft dat staal een probleem is voor het klimaat, dat er ineens minder nodig zal zijn.’ Wetenschappers moeten dus koortsachtig op zoek naar een klimaatvriendelijke productie van staal en cement, naar een klimaatvriendelijke vliegtuigbrandstof, naar nieuwe manieren om zuivere (lees: koolstofvrije) elektriciteit te produceren en om groene waterstof even goedkoop te maken als ‘vuile’. Enzovoort. 
      ‘Drie zaken zijn tot dusver goed gelopen’, legt Gates uit. ‘Windenergie, zonne-energie en lithiumbatterijen. Maar andere ontwikkelingen gaan minder vlot. Ik investeerde 50 miljoen in een bedrijf dat een nieuwe batterij wilde bouwen, maar het mislukte jammerlijk, dus dat geld ben ik kwijt. Behoudens een mirakel heb ik niet het gevoel dat we moeten rekenen op compleet nieuwe batterijtechnologie. Batterijen voor energieopslag in een elektriciteitsnetwerk kunnen niet dezelfde zijn als batterijen voor elektrische auto’s. Vrachtwagens voor de lange afstand en schepen kun je evenmin uitrusten met batterijen voor elektrische auto’s. Daarvoor moet je nieuwe technologieën ontwikkelen, zoals milieuvriendelijke biobrandstoffen. En waarom zou men niet overwegen om grote schepen aan te drijven met kleine kernreactoren, zoals duikboten?’ 
    
    Pro koolstofheffing 
    Gates omschrijft zichzelf als ‘de grootste investeerder wereldwijd’ in zogenaamde direct air capture: het actief uit de lucht plukken van CO2, wat iets anders is dan het afvangen van CO2 op het einde van een productieproces. ‘Het is vreselijk duur’, geeft hij toe. ‘De concentratie van koolstofmoleculen in de lucht is zo laag dat er veel energie nodig is om ze eruit te halen. Vervolgens moet je ze zo stockeren dat ze duizenden jaren vast blijven zitten. Het is niet duidelijk of we het ooit voor minder dan 100 dollar per ton zullen kunnen doen. Dat is veel te duur voor toepassingen op grote schaal. Maar het kan eventueel wel de oplossing zijn om de laatste 3 procent in de richting van een nuluitstoot te realiseren.’ 
      Het spreekt vanzelf dat het beleid mee moet om Gates’ roadmap een kans van slagen te geven. Hij schroomt er zich niet voor om zich uit te spreken voor massale overheidsinvesteringen en -interventies. Hij pleit voor een koolstofheffing – ‘de grootste vervuilers moeten de hoogste prijs betalen’. En hij vindt dat overheden hun budgetten voor onderzoek en ontwikkeling gerichter naar sectoren als staal en cement moeten duwen. ‘Het is toch te gek voor woorden dat ik de grootste investeerder ben in belangrijke innovatieve technologieën en niet een overheid. Het is de wereld op zijn kop.’ 
    
    Genoeg gepraat 
    Volgens Gates neemt de politieke wereld de strijd tegen de klimaatopwarming nog niet ernstig genoeg: ‘Er is geen plan. Politici haasten zich wel om te zeggen dat ze tegen 2050 een klimaatneutrale wereld willen, maar ze doen dat vooral omdat ze beseffen dat ze anders uitgejouwd worden. Er is genoeg gepraat! We moeten nu een plan maken en het geld zoeken om het uit te voeren. In mijn roadmap trek ik tien jaar uit om het beleid zo bij te sturen dat nulemissie tegen 2050 een realistisch uitgangspunt is. Vervolgens hebben we nog twintig jaar om het te doen.’ 
      Gates maakt zich sterk dat het mogelijk is om objectief te meten hoe groot de vooruitgang is die in de strijd tegen de klimaatopwarming wordt geboekt. Zijn boek zit vol berekeningen van zogenaamde ‘green premiums’ – een vrij nieuwe term die in de Nederlandse vertaling van het boek ‘groene meerprijzen’ wordt. Een green premium geeft het verschil tussen de kostprijs om iets te maken of te gebruiken met technologie die koolstof uitstoot, en de kostprijs van hetzelfde product zonder koolstofemissie. 
      Meestal wordt het verschil als een procent uitgedrukt: hoe hoger, hoe duurder de nieuwe technologie. Zo is de green premium voor klimaatvriendelijke vliegtuigbrandstof momenteel 140 procent, wat betekent dat ze veel te duur is om concurrentieel te zijn. Ook de productie van klimaatvriendelijk cement heeft een hoge green premium. Maar in landen waar de brandstofprijs vrij hoog is, heeft een elektrische auto een green premium van bijna 0 procent, wat dus geen hogere kostprijs impliceert in vergelijking met diesel- of benzine-auto’s. Het verhogen van de brandstofprijs is een ingreep waarmee een overheid een energietransitie in de hand kan werken. 
      ‘Af en toe raak ik wat gefrustreerd, als ik zie hoe moeizaam het gaat, hoe weinig concrete plannen er zijn, hoe sommigen zichzelf en vooral anderen wijsmaken dat ze goed bezig zijn terwijl ze maar wat aanmodderen’, zo rondt Gates af. ‘Ik was boos toen er in een internationale klimaatvergadering zomaar aangekondigd werd dat er 100 miljard dollar zou worden vrijgemaakt om de 77 armste landen in de wereld te helpen met een energietransitie, terwijl je weet dat het globale overheidsbudget voor ontwikkelingshulp amper 130 miljard bedraagt en landen eerder de neiging hebben minder in ontwikkelingssamenwerking te investeren dan meer. Toch blijf ik optimistisch dat we een nuluitstoot tegen 2050 kunnen halen. We zullen wel veel innovatie nodig hebben. En veel goede wil op veel fronten. De pandemie heeft ons geleerd dat we een grote uitdaging aankunnen als we er samen de schouders onder zetten. Dat stemt hoopvol.’ 
    
    Beluister Het Klimaatalarm, een podcast van Knack over de klimaatverandering, te vinden op alle podcastplatformen (Apple, Spotify, ...). 
    
    ",Knack,"https://www.knack.be/nieuws/belgie/bill-gates-zonder-mirakel-hebben-we-kernenergie-nodig/article-longread-1700735.html#:~:text=De%20op%20drie%20na%20rijkste,2050%20een%20nuluitstoot%20van%20broeikasgassen.",0,0,0
13.xml,"Nu we allemaal een mondmasker dragen, is het haast onmogelijk geworden om iemands emoties te lezen – met alle misverstanden van dien. ‘We moeten onszelf dringend andere vaardigheden aanleren’, zeggen experts.
    
    ","Lachen en liegen (en solliciteren) in de mondmaskersamenleving
    Zijn er écht geen blije mensen meer?
    Een drukke zaterdagmiddag in een Gentse supermarkt. Winkelkarren schuren langs elkaar heen. Het is een hele uitdaging om op veilige afstand van de andere shoppers te blijven. Een oudere man met een bruine gleufhoed houdt halt om een vrouw van een jaar of veertig vrij baan te geven. Daarbij glimlacht hij galant. ‘Ja zeg! Niet zo ongeduldig. Ik ben al weg’, snauwt de vrouw hem toe. Voor haar is het overduidelijk dat de man haar geërgerd, zelfs ronduit afkeurend aankijkt. Van zijn glimlach is door het lichtblauwe mondmasker natuurlijk niets te zien. De frons boven zijn ogen is wél duidelijk. 
    
    42 spieren 
    Ook op de bus, in de klas en op kantoor veroorzaken mondmaskers geregeld wrijvingen, onbegrip en soms zelfs woede-uitbarstingen. ‘Mensen kunnen ten onrechte het gevoel hebben dat iemand zich agressief opstelt, en reageren daar dan op. Dat kan tot moeilijke en zelfs gevaarlijke situaties leiden’, schrijft de Duitse psychiater Manfred Spitzer van de Universiteit van Ulm in zijn opgemerkte essay Masked education? The benefits and burdens of wearing face masks in schools during the current Corona pandemic. 
      
      Ons vermogen om de bedoelingen en emoties van anderen te lezen, vermindert aanzienlijk zodra een deel van hun gezicht bedekt is – dat was vóór de coronacrisis al uit onderzoek gebleken. ‘De 42 individuele spieren van ons gezicht zorgen samen voor zowat tienduizend expressies’, zegt hoogleraar sociale psychologie Alain Van Hiel (UGent). ‘Nu we plots allemaal met een half gezicht rondlopen, is die ingenieuze onderhuidse hardware grotendeels uitgeschakeld.’ 
      In 2017 gingen onderzoekers van de Universiteit Bielefeld na welke delen van het gezicht helpen om een rist emoties te herkennen. In de eerste plaats, zo bleek, focussen mensen zich op de ogen en de mond. Om blijdschap af te lezen, kijken ze vooral naar de mond. Voor angst en verdriet letten ze op de ogen. Vandaag wordt blijdschap moeilijker herkend, terwijl de meeste negatieve gevoelens nog even goed zichtbaar zijn. 
      Dat is meteen waarom je amper nog vrolijke mensen lijkt te zien als je in een winkel of op het openbaar vervoer om je heen kijkt. Haast automatisch voel je je dan zelf ook minder opgewekt. Zo dreigt er een vicieuze cirkel te ontstaan: wie zich niet goed voelt, heeft minder aandacht voor de signalen die anderen uitsturen én is sneller geneigd om emoties negatief te interpreteren. 
      ‘Om iemands emoties juist te interpreteren, moet je echt wel gemotiveerd zijn’, zegt Ursula Hess, hoogleraar sociale en organisatiepsychologie aan de Humboldt-Universiteit in Berlijn. ‘Een van onze studies heeft zelfs aangetoond dat mensen er beter in worden als daar een financiële beloning tegenover staat.’ 
    
    Zijn ze geboeid? 
    Veruit de meeste misverstanden ontstaan als gemondmaskerde mensen glimlachen. Er zijn grosso modo twee glimlachcategorieën. De non-Duchenneglimlach is een valse, geforceerde of beleefdheidsglimlach die alleen van de mond af te lezen valt. Hij wordt onzichtbaar als je een mondmasker draagt. De Duchenneglimlach, die de man in de Gentse supermarkt ten beste gaf, is wél oprecht en tekent zich aan de mond en rond de ogen af. Ook die glimlach veroorzaakt dezer dagen verwarring. ‘Door het mondmasker kun je de glimlach zelf niet zien, maar wel het fronsen van de wenkbrauwen. Dat kan in sommige gevallen erger zijn dan helemaal niet glimlachen’, schrijft Spitzer. ‘Het fronsen van de wenkbrauwen en loensen van de ogen zonder zichtbare mond wordt soms eerder als scepticisme geinterpreteerd.’ 
      We baseren ons ook op iemands gezicht om kenmerken als leeftijd, gender en identiteit te bepalen, en om na te gaan wat voor persoon we voor ons hebben. Is hij of zij vriendelijk? Lijkt het iemand met wie je wel op café zou willen gaan? ‘Ook daarvoor zijn we nu op een half gezicht aangewezen’, zegt Hess. ‘Het feit dát iemand een mondmasker draagt, beïnvloedt ons oordeel al. Zeker op plaatsen waar dat niet verplicht is. Als jij mondmaskers belachelijk vindt, zul je mensen die er één dragen negatiever bekijken. Sta je achter de mondmaskerdracht, dan beoordeel je mensen die er één aanhebben net positiever.’ 
      Omdat mondmaskers de stem dempen, beïnvloeden ze hoe goed we andere mensen horen. Daarbij komt nog dat we haast overal op anderhalve meter van elkaar moeten blijven. ‘De meeste mensen gaan dan veel luider spreken om zich verstaanbaar te maken’, zegt sociologe Karen Van den Broeck (UHasselt). ‘Dat is geen goed idee, want dat klinkt al snel als geschreeuw. Het is veel beter om dieper en trager te spreken, en ook heel goed te articuleren.’ 
      ‘We onderschatten ook hoezeer we – onbewust – naar iemands lippen kijken als hij praat’, zegt Van den Broeck. ‘Dat helpt ons om iets te begrijpen. Als die mogelijkheid wegvalt, kun je moeilijker een gesprek volgen.’ Dat merken ook veel leraars, die al maanden met een mondmasker voor de klas staan. Sommigen zijn elke avond schor omdat ze hun stem lesuur na lesuur forceren. ‘Dat gaat vanzelf’, zegt een leraar Frans. ‘Omdat ik de gelaatsuitdrukkingen van mijn leerlingen niet kan zien, twijfel ik constant of ze me wel goed hebben begrepen. Daar word ik telkens weer onzeker van. Het gevolg is dat ik steeds luider praat en mezelf de hele tijd herhaal.’ 
      Ook Van Hiel vindt het allesbehalve fijn om voor een aula vol gemondmaskerde studenten te staan. ‘Toen we nog les mochten geven op de campus kwamen de studenten nogal apathisch over’, zegt hij. ‘Het is best mogelijk dat ze onder hun mondmasker op mijn woorden reageerden, maar dat kon ik niet zien. Als lesgever mag je je daardoor niet van de wijs laten brengen, want dan sta je binnen de kortste keren met lood in je schoenen voor zo’n groep.’ 
    
    Meer maskers, meer diefstal 
    Je zult in tijden als deze maar met een nieuwe studie of job moeten beginnen, naar een andere klas overstappen of je aanstaande schoonouders voor het eerst ontmoeten. Om te beginnen is de kans groot dat je je telkens opnieuw zult moeten voorstellen, omdat je eenvoudigweg niet herkend wordt. ‘Ik heb mijn best gedaan om mijn nieuwe studenten te leren kennen’, zegt Van den Broeck. ‘Maar dat is haast onmogelijk als je iemand louter op basis van zijn lichaamsbouw en kledij van anderen moet onderscheiden.’ 
      Ook een goede eerste indruk maken, is een hele uitdaging geworden. Of beter: je kunt veel moeilijker inschatten wélke indruk je maakt. ‘Logisch’, zegt Van Hiel. ‘De eerste impressie wordt voor amper 7 procent bepaald door wát iemand zegt, voor 38 procent door de toon en het ritme waarmee er wordt gesproken, en voor 55 procent door lichaamstaal.’ 
      Solliciteren is er het voorbije jaar een stuk moeilijker op geworden. ‘In de eerste rondes is het nu net eenvoudiger: die gesprekken vinden doorgaans online plaats’, zegt Özlem Simsek, managing director van de wervingsgroep Robert Walters. ‘Maar uiteindelijk wil een werkgever de kandidaat-werknemer natuurlijk in levenden lijve ontmoeten, en dan wordt het ingewikkelder. Om te beginnen moet je het juiste mondmasker kiezen. Wij raden een neutraal exemplaar aan, maar eentje dat mooi bij je outfit past kan ook nog wel. Draag het correct: steekt je neus erbovenuit, dan tillen sommige werkgevers daar even zwaar aan als aan een spelfout in je sollicitatiebrief. En dan is er nog de vraag of het gesprek met of zonder masker plaatsvindt. Het zonder overleg uitdoen, omdat je denkt dat het veilig is, is geen goed idee.’ 
      Als je sympathiek wilt overkomen, moet je ook creatiever zijn. Dat komt onder meer doordat de mogelijkheid om de gelaatsuitdrukkingen van je gesprekspartner te imiteren grotendeels wegvalt. ‘Als je op televisie blije gezichten ziet, heb je de neiging om ook blij te kijken’, zegt Van Hiel. ‘In het echte leven is dat niet anders. Als we met iemand praten, spiegelen we onbewust zijn gelaatsuitdrukkingen. Dat ervaart die gesprekspartner als heel aangenaam.’ 
      Het gekke is: eigenlijk hebben we de onderste helft van iemands gezicht helemaal niet nodig om te achterhalen hoe hij zich voelt. We kunnen evengoed zijn lichaamstaal observeren of naar zijn stem luisteren. Door onze fixatie op gelaatsuitdrukkingen doen we dat nauwelijks. Dat zou zelfs een van de redenen zijn waarom het aantal winkeldiefstallen in de zomer van 2020 opvallend toenam: veel winkelbedienden waren er zo op getraind om verdachte gelaatsuitdrukkingen te herkennen dat ze andere signalen simpelweg niet opmerkten. 
      ‘Ook om waarheid van leugen te kunnen onderscheiden, kijken we in de eerste plaats naar iemands gezicht. Terwijl we veel meer kunnen afleiden uit zijn manier van praten en zijn stem’, legt Van Hiel uit. ‘Heel veel emoties kun je perfect hóren’, zegt Hess. ‘Zelfs een glimlach is hoorbaar: wie lacht, praat met een veel hogere stem.’ 
      En wordt er niet gesproken, kijk dan naar iemands lichaam. ‘In een klas, bijvoorbeeld’, zegt Hess. ‘Leerlingen die geïnteresseerd zijn, hebben meer spanning in hun lijf: ze zitten rechtop of leunen voorover. Wie niet geboeid is, hangt in zijn stoel. Veel lesgevers letten daar niet op, omdat ze het gewend zijn gezichten in de gaten te houden.’ 
      ‘Om in de mondmaskersamenleving te kunnen interpreteren wat iemand voelt, moeten we onszelf dus nieuwe vaardigheden aanleren’, besluit Hess. ‘En we moeten ons bewuster worden wat anderen zien als wij een mondmasker dragen. Als je wilt lachen, lach dan erg breed. Dan zal iedereen wél aan de bovenste helft van je gezicht kunnen zien dat je blij bent.’ Goede communicatie vraagt een grotere inspanning dan vroeger, beaamt Van den Broeck. ‘Als je vandaag goed begrepen wilt worden, moet je je woorden nog meer benadrukken en je enthousiasme laten zien met handgebaren.’ 
      Dat had ook de man in de supermarkt begrepen. Nadat de vrouw met de winkelkar hem had afgebekt, nam hij zijn hoed voor haar af. Een hoffelijk gebaar dat meteen een glimlach op haar gezicht toverde. Of dat vermoedde hij toch. 
    
    ",Knack,https://www.knack.be/nieuws/belgie/lachen-en-liegen-in-de-mondmaskersamenleving-zijn-er-echt-geen-blije-mensen-meer/article-longread-1701501.html,0,0,0
14.xml,"Vorige week besliste de over- heid dat niet-essentiële reizen nog tot 1 april verboden blijven. Wie op vakantie wil, moet dat dus in eigen land doen. En daar zijn motorhomes ideaal voor. 
    
    ","Reizen met een motorhome 
    ‘Ons leven is veel avontuurlijker geworden’ 
    Het is krokusvakantie. In normale tijden trekken duizenden Belgen richting buitenland voor een verkwikkende skitrip of strandvakantie. Dit jaar blijven de grenzen gesloten voor alle niet-essentiële reizen. En dat kan het gros van de reislustige Vlamingen moeilijk verkroppen. 
      Dat merkten ook de verkopers van motorhomes en campingcars. Sinds de eerste lockdown begin 2020 ging de verkoop van kampeerwagens flink de hoogte in. Sommige handelaars spraken zelfs over een verdubbeling. Vooral de zogeheten ‘Zaventem-klanten’ toonden veel interesse: dat zijn vakantiegangers die voor hun reizen normaal gezien het vliegtuig nemen, maar nu met een kampeerwagen van een luxueuze autovakantie willen genieten. Of deze mensen na de coronacrisis hun campingcar opnieuw van de hand doen? Dat valt nog af te wachten. 
    
    Kris D’haeyere (47) en Eva Van Landeghem (36) zijn bezielers van motorhomeclub Camperfriends.eu.‘In 2012 huurden we onze eerste motorhome’, zegt Kris D’haeyere. ‘Die ervaring heeft ons nooit meer losgelaten.’ Kris en zijn echtgenote Eva zijn helemaal gebeten door het motorhomevirus. Enkele jaren geleden mondde die hobby uit in de oprichting van Camperfriends.eu, een club voor motorhomefanaten. ‘Vroeger was ik organisator van fuifevenementen. Met de Camperfriends-vereniging organiseren we nu uitstappen voor mensen met een motorhome. Laten we zeggen dat het trips zijn die steunen op een interessante mix van toerisme, cultuur en gastronomie. Jammer genoeg gooide corona het afgelopen jaar bij heel wat van onze clubweekends roet in het eten.’ Toch heeft de pandemie ook voor nieuwe ervaringen gezorgd. ‘Samen met ons gezin hebben we al een paar keer een Campermeal gedaan. Dan rijd je met je camper naar een restaurant. De gerechten en wijnen worden tot aan je camper gebracht. Daar kun je er ongestoord in je eigen bubbel van genieten.’ Door het reisverbod blijven Kris en Eva voorlopig in België. Maar zodra de pandemie onder controle is en de grenzen weer opengaan, trekken ze naar Oost-Europa. ‘Onze volgende grote rit gaat naar Polen. Maar de komende maanden blijven we dus braaf in België. Hier is gelukkig nog veel te ontdekken.’ 
    
    Ludwig Tielemans (74) en Yvonne Nerinckx (73) reizen het hele jaar door met hun motorhome.‘Tweeëntwintig jaar geleden wilde mijn vrouw een buitenverblijf kopen’, zegt Ludwig Tielemans. ‘Liefst aan de kust. Maar dat was niets voor mij. Altijd naar dezelfde plek reizen? Nee, dan bleef ik nog liever thuis.’ Echtgenote Yvonne moet stilletjes lachen wanneer ze haar man het verhaal hoort vertellen. ‘We zijn toen naar een motorhomebeurs gegaan. Ik was meteen overtuigd. We hebben dezelfde dag nog een camper gekocht.’ Toch gooide de drukke baan van Ludwig de wilde reisplannen van het koppel in de war. ‘Ik was zelfstandige en had weinig tijd om er met een camper op uit te trekken. Maar sinds ik gepensioneerd ben, zijn we onze achterstand serieus aan het inhalen. De laatste vijf jaar zijn we bijna constant op reis. Al zorgen we er wel voor dat we enkele dagen per maand thuis zijn om onze kleinkinderen te zien.’ Of de kampeerauto het leven van het koppel veranderde? ‘Zeker! We zijn veel impulsiever geworden’, zegt Yvonne. ‘Soms beslissen we pas de avond voor ons vertrek waar we naartoe rijden. Enfin... Dankzij deze auto is ons leven veel avontuurlijker geworden. En daar genieten we met volle teugen van.’ 
    
    Natasja Lippens (38) en Owen De Geeter (5) maken 25 trips per jaar. ‘Deze motorhome is een onmisbaar onderdeel van mijn leven’, glundert Natasja Lippens. ‘Ik trek er minstens 25 keer per jaar op uit. Dat hoeft niet ver te zijn. Soms parkeer ik mijn campingcar op een uurtje van mijn woonplaats. Mij gaat het vooral om er even uit te zijn. Even in een andere omgeving zitten en me enkele dagen ontspannen.’ Natasja neemt altijd haar zoontje mee op haar tochten. ‘Mijn vriend is landbouwer. Hij kan zijn dieren moeilijk alleen laten, want ze moeten gevoederd en verzorgd worden. Gelukkig gaat mijn zoontje graag mee op onze spontane tochten. Wanneer hij ziet dat ik onze koffers klaarzet, springt hij een gat in de lucht.’ Waar Natasja’s liefde voor de kampeerauto vandaan komt? ‘Mijn ouders houden ook van kamperen. Als kind sliep ik tijdens onze vakanties geregeld in een tent of caravan. Ik vond dat heel tof. Maar het was pas toen ze een motorhome kochten, dat ik echt mijn hart aan het kamperen verloor.’ 
    
    ",Knack,https://www.knack.be/nieuws/magazine/ons-leven-is-veel-avontuurlijker-geworden/article-normal-1701375.html,0,0,0
15.xml,"In Nederland zijn internationale adopties per direct opgeschort, na het rapport van de commissie-Joustra over jarenlange misstanden bij de Nederlandse adoptiecultuur. Moet België volgen?  
    
    ","Moet België internationale adoptie verbieden? 
    ‘Het systeem nodigt nog altijd uit tot fraude’ 
    Nederland heeft te veel weggekeken van misstanden rond internationale adoptie en er dus ook niet tegen opgetreden, aldus het besluit van de commissie-Joustra, die de Nederlandse adoptiecultuur en de rol van de overheid onderzocht. De commissie spreekt over kinderdiefstal, kinderhandel en onethisch handelen van ambtenaren. Het rapport baseert zich op onderzoek naar adoptie tussen 1967 en 1998, maar de conclusie luidt dat fraude en andere wantoestanden nog altijd niet helemaal verdwenen zijn. De Nederlandse minister van Rechtsbescherming, Sander Dekker, erkent dat de overheid tekort is geschoten en dat misstanden al in de jaren zestig bekend waren. Dekker heeft geadopteerden zijn excuses aangeboden. De Tweede Kamer zegt geschokt te zijn door het rapport, maar wil nog geen definitief verbod op interlandelijke adoptie. ‘We moeten nadenken of internationale adoptie nog kan en hoe’, stelt CDA-Kamerlid Madeleine van Toorenburg. ‘Als alleen Nederland niet meer adopteert, lost dat het probleem in de wereld niet op.’ 
      Vlaams minister Wouter Beke (CD&V), bevoegd voor adoptie, ziet voorlopig geen heil in een adoptiepauze. Hij wil de aanbevelingen afwachten van het expertenpanel interlandelijke adoptie dat naar aanleiding van adoptiefraude in onder andere Ethiopië en Guatemala werd opgericht. Het rapport van de experts liep vertraging op door corona, maar zou deze zomer klaar moeten zijn. 
      ‘Wij vinden een tijdelijke adoptiestop zeer nodig’, zegt Yung Fierens (44), zelf als kind geadopteerd uit Zuid-Korea. Ze spreekt namens een grote groep geadopteerden van de eerste en tweede generatie. ‘Onze groep bestaat uit veertigers en vijftigers, allemaal ervaringsdeskundigen omdat we elk een lang traject hebben afgelegd. Een aantal van ons heeft zelf kinderen, soms al kleinkinderen. Daardoor hebben we een goed zicht op wat adoptie allemaal teweegbrengt in iemands leven.’ 
      Fierens en lotgenoten zijn al jaren vragende partij ‘om minstens al eens stil te staan’ bij de vraag of interlandelijke adoptie nog wel van deze tijd is. ‘Want de huidige situatie is op zijn minst dubbelzinnig te noemen. Aan de ene kant voert de overheid een soort ontmoedigingsbeleid rond interlandelijke adoptie. Vóór 2000 vonden er jaarlijks een paar honderd interlandelijke adopties plaats in Vlaanderen. Vorig jaar waren dat er nog maar 23. De wachtlijsten worden steeds langer, de adoptieprocedures verlopen almaar moeilijker. Kandidaat-adoptieouders krijgen de boodschap dat hun kans op adoptie heel klein of zelfs onbestaande is. Aan de andere kant staat in het laatste adoptiedecreet van 2012 wel dat er jaarlijks 100 nieuwe kandidaturen moeten instromen in het systeem.’ 
      Intussen kost het miljoenen euro’s om het adoptiesysteem draaiende te houden terwijl men er eigenlijk vanaf wil, weet Fierens. ‘Het is niet alleen oneerlijk tegenover de kandidaat-adoptieouders omdat ze bijna geen kans maken, het is ook duur. Vorig jaar ontvingen de drie adoptieorganisaties in Vlaanderen meer dan een miljoen euro aan subsidies. Voor welgeteld 23 adopties. Wat neerkomt op iets minder dan 44.000 euro per adoptie ten laste van de belastingbetaler.’ 
      Waarom dat systeem moet blijven draaien, is de grote vraag, zegt Fierens. ‘Is het een gebrek aan politieke moed? Hangen er te veel jobs vanaf? In 2015 werd besloten dat de drie Vlaamse adoptieorganisaties moesten fuseren om het overzichtelijker en goedkoper te maken. Dat zal pas in 2023 gebeuren. Intussen wordt voor de komende twee jaar hetzelfde budget als van 2020 uitgetrokken. Terwijl de kosten voor de kandidaat-adoptieouder aanzienlijk verlaagd werden. Wanneer je dan ook nog eens bedenkt dat er de komende twee jaar – door corona – nóg minder adopties zullen doorgaan, ga je je toch afvragen waarmee we in godsnaam bezig zijn? Welke Vlaamse dienst krijgt zo veel geld om 23 dossiers af te ronden?’ 
      De kosten voor kandidaat-adoptieouders werden verlaagd om ook mensen met minder geld de kans te bieden om te adopteren. Op zich een mooi initiatief, vindt Yung, maar intussen wordt het adoptiesysteem erdoor gefaciliteerd: ‘Een systeem dat al zestig jaar doorspekt is met fraude, wanpraktijken en georganiseerde internationale criminaliteit.’ 
    
    Winstbejag 
    Fierens werkt mee aan het onderzoek van het expertenpanel naar fraude rond interlandelijke adoptie. Maar ze hoeft het resultaat niet af te wachten om te weten dat het even vernietigend zal zijn als dat van het Nederlandse onderzoek, klinkt het stellig. ‘Adopties uit de jaren vóór de eeuwwisseling gingen er weliswaar anders aan toe dan nu. Maar ondanks de huidige strengere regels en de lange wachttijden is er nog altijd sprake van wanpraktijken. Denk maar aan de vijf kinderen uit Congo die in 2015 werden ontvoerd en als adoptiekind in België terechtkwamen. Of de fraude bij adoptie uit Ethiopië (in 2019 doken getuigenissen op over fraude bij adopties tussen 1997 en 2017, nvdr).’ 
      Het huidige adoptiesysteem nodigt dus nog altijd uit tot fraude, concludeert Fierens. ‘We kunnen hier zo veel controlemechanismes opzetten als we willen, zolang er geen Vlaamse dienst in de landen van herkomst ter plaatse is om elk document te controleren, kunnen we niet voor 100 procent uitsluiten dat er wantoestanden plaatsvinden. Ik weet nu al zeker dat je in de overgrote meerderheid van de Vlaamse adoptiedossiers van de afgelopen zestig jaar onregelmatigheden zult vinden. Of je nu van India, Guatemala, Afrika of Zuid-Korea komt, er is altijd wel iets wat niet klopt. We horen het in zowat alle verhalen van geadopteerden. In heel veel gevallen is het zelfs ronduit crimineel.’ 
    
    Rijke witte mensen 
    Bij adoptieouders komen de verhalen over wanpraktijken en fraude keihard aan. Want ze handelden allemaal met de beste bedoelingen. Wat kun je er op tegen hebben dat ouders een kind uit de ellende halen en een beter bestaan bieden? Er leven tenslotte nog altijd miljoenen kinderen in erbarmelijke omstandigheden, zonder enig toekomstperspectief. Een adoptiepauze inlassen om het systeem grondig te onderzoeken is één ding, maar een permanente adoptiestop in westerse landen invoeren, betekent ook dat je daarmee duizenden kinderen uitsluit van de kans op een beter leven. 
      ‘De adoptieouders hebben er absoluut geen schuld aan’, benadrukt Fierens. ‘Het is het systeem dat niet deugt. Om het bot te zeggen: de basis van het systeem wordt gevormd door rijke, witte mensen met een diepe onvervulde kinderwens. Mensen die er alles aan willen doen om dat verlangen in te vullen. Daartegenover staan arme, onderontwikkelde en vaak ook corrupte landen met een aanbod. Een klein aanbod weliswaar, maar het is een voedingsbodem voor geldgewin. Ook al begint het vanuit idealisme, de verleidingen zijn te groot en de controlemechanismes te ontoereikend om te beletten dat het altijd weer uitdraait op winstbejag.’ 
      Zo werd destijds in China veel misbruik gemaakt van de eenkindpolitiek, weet Fierens. ‘Chinese ambtenaren gingen in dorpen op zoek naar illegale tweede of derde kinderen. De kinderen werden door de ambtenaren meegenomen, de ouders kregen een aanzienlijke boete. Vaak waren het arme boeren uit rurale gebieden en zolang ze de boete niet konden betalen, kregen ze hun kind niet terug. Ze moesten eigenlijk hun eigen kinderen terugkopen, daar kwam het op neer. Konden ze dat niet, dan verdwenen de kinderen in het adoptiesysteem. Veel van hen kwamen in België terecht. Sinds 2005 zijn er 671 Chinese kinderen naar België gekomen, daarna hebben veel landen de adoptie uit China stopgezet wegens alle schandaalverhalen die steeds weer opdoken. En zo is het in elk land van herkomst wel iets. Dáárom moet een adoptiepauze worden ingelast en moeten we kijken naar andere manieren om kinderen in nood te helpen.’ 
      Fierens ging samen met twee andere afgevaardigden van de geadopteerden in Vlaanderen in gesprek met Vlaams Parlementslid Lorin Parys (N-VA). Hij wil het aantal landen beperken waarmee Vlaanderen samenwerkt voor adoptie. Parys pleit ervoor dat in de landen van herkomst mensen worden ingezet die pleegzorg ter plaatse kunnen uitbouwen en zo kunnen bepalen wanneer kinderen effectief adoptie nodig hebben. ‘We geloven dat hij, ondanks zijn inspanningen, de noden van de adoptieouders té centraal zet in dit debat’, reageert Fierens. ‘De politiek focust eerder op de belangen van de adoptieouders dan die van het kind. Het helpt ons niet verder, evenmin als de apathische houding van Wouter Beke. Ook wij pleiten voor de uitbouw van lokale pleegzorg in de landen van herkomst, zodat alleen kinderen die het echt nodig hebben voor adoptie in aanmerking komen. Het zou een eerste stap zijn. Maar je helpt er geen kandidaat-adoptieouders mee die dolgraag een kind willen. En zolang die vraag bestaat, zal er een markt voor zijn. Dat is de kern van het probleem.’ 
    
    Leugen 
    Ook bij de adoptie van Fierens zelf is heel wat fout gelopen. Haar adoptieouders zijn inmiddels overleden, ze heeft nog een adoptiezus. Fierens kwam als baby van negen maanden in België terecht. ‘Mijn ouders zijn altijd heel open geweest over mijn adoptie, ik kon al mijn dossiers inkijken. Er stond in dat ik wees was, mijn geschiedenis was niet bekend. Dat was het officiële verhaal. Ik ben er veel later achter gekomen dat ook mijn dossier een leugen is. Mijn biologische ouders in Zuid-Korea leven allebei nog. Ook heb ik nog twee zussen en een broer. Ik ben de tweede in het gezin.’ 
      ‘Mijn adoptie is het resultaat van een familievete. Mijn ouders hadden een gearrangeerd huwelijk, mijn moeder was niet gelukkig en is vlak na mijn geboorte weggelopen. Om haar te straffen heeft mijn vader me naar een weeshuis gebracht en afgestaan ter adoptie. Zogezegd omdat ik een huilbaby was en bovendien ziek. Het was te zwaar voor hem en mijn grootouders om voor me te zorgen. Dat gebeurde allemaal zonder dat mijn moeder er iets van wist. Ik kwam in het adoptiecircuit terecht en was een paar maanden oud toen mijn moeder naar haar gezin terugging. Mijn vader heeft haar toen gezegd dat ik was gestorven.’ 
      Fierens kwam op haar 36e achter de waarheid, toen ze toevallig op de site van het weeshuis in Zuid-Korea terechtkwam. ‘Zonder na te denken heb ik een mail gestuurd om te vragen of er nog iemand werkte die mij kende. Een paar weken later kreeg ik antwoord: mijn moeder was al twee jaar naar mij op zoek. Op het moment dat ik het bericht las, ben ik letterlijk van mijn stoel gevallen. Het was heel emotioneel, ik heb zeker een uur op de grond gelegen, ik was totaal overdonderd. Mijn adoptieouders waren vooral heel boos. Op het weeshuis, op de adoptieverenigingen en op de overheid. Ze voelden zich zwaar belogen en bedrogen.’ 
      Een half jaar later trok Fierens naar het weeshuis om haar adoptiedossier in te kijken. In het originele dossier stonden alle namen van haar familie. Ze nam contact op met haar biologische ouders, maar dat ligt nog altijd moeilijk. ‘Van andere adoptiekinderen uit Zuid-Korea hoor ik soortgelijke verhalen, er is bijna overal wel iets aan de hand. Ikzelf – en dan spreek ik niet namens de andere geadopteerden – zou een permanente adoptiestop willen. Ik begrijp dat dat voor velen een brug te ver is, maar nogmaals: het systeem van rijke westerlingen die op zoek zijn naar een kind moedigt de landen van herkomst niet aan om hun eigen kinderen op te vangen.’
    
    ",Knack,https://www.knack.be/nieuws/belgie/moet-belgie-internationale-adoptie-verbieden-het-systeem-nodigt-nog-altijd-uit-tot-fraude/article-longread-1701457.html,0,0,0
16.xml,"Elke week vraagt Knack aan ondernemende mensen hoe ze lijf en psyche in balans houden. 
      Jelmer Jepsen is geraakt in hart en ziel: hij leeft bij gratie van een mechanische hartklep én hij kampt al jaren met ernstige slaapproblemen. Toch voelt de Nederlandse schrijver zich beter dan ooit. ‘In de lockdown gaat het allemaal wat gemakkelijker.’ 
    
    ","Jelmer Jepsen, schrijver 
    ‘Ik heb altijd het gevoel dat een beest me opwacht, ’s nachts’ 
    ‘Nooit meer nooit meer slapen’, was de titel van het verhaal dat Jelmer Jepsen op de laatste zaterdag van oktober in het magazine van de Volkskrant publiceerde, met een knipoog naar W.F. Hermans en volgende beginzinnen: ‘Ik weet nog dat ik na de eerste nacht wakker liggen dacht: zo, dit moet je niet te vaak hebben. Een ochtend later – na weer een nacht geen slaap – dacht ik hetzelfde. De ochtend daarna – wederom geen minuut slaap – sloeg de radeloosheid toe. Ik was nu drie nachten achter elkaar helemaal wakker geweest, in totaal ruim 72 uur. Mijn hoofd leek uit elkaar te spatten van de hoofdpijn, mijn ogen hadden moeite met scherpstellen en mijn vingers lieten de koffie in mijn kopje trillende cirkels maken. Dit was niet normaal. Ik sliep altijd prima. Hier was iets aan de hand. Maar wat?’ 
      In het verhaal deed Jepsen verslag van zijn ‘jaren zonder slaap’, jaren van gepieker en getob, medicatie en onderzoeken, af en toe een flinter hoop maar toch vooral veel wanhoop. Hij meldde zich ziek op zijn werk, de dagen trokken als een grote grijze waas aan hem voorbij. 
      ‘Dit alles gebeurde tien jaar geleden, en ik vier dit jaar een treurig jubileum’, schreef Jepsen nog. ‘Want na mijn bezoek aan de slaappoli lijkt mijn biologische klok met behulp van de medicijnen inderdaad weer wat gereset te zijn, maar terug naar de oude situatie ben ik nooit gegaan. Ik zou mezelf inmiddels een matige slaper noemen, met nachten van gemiddeld vijf uur slaap.’ 
      Honderden mensen herkenden zich in zijn verhaal. ‘Slaaptekort blijkt een groot probleem, veel groter dan ik dacht’, zegt Jepsen vanuit zijn huis in Bennekom, een dorpje op de Veluwe, in het landelijke midden van Nederland. ‘Ik kreeg ook veel appjes van vrienden en collega’s die voorheen nooit over hun slaapproblemen hadden durven te praten. Veel mensen schamen zich er precies voor. Alleen al daarom ben ik blij dat ik het artikel geschreven heb.’ 
      Aangemoedigd door de vele reacties werkt Jepsen nu samen met psychiater en somnoloog Alexander Van Daele aan een kinderboek over slaap. Eerder bracht hij drie romans uit en bedacht hij Stuntvlogger Sam, de elfjarige hoofdpersoon in een serie boeken voor tieners. 
    
    Is schrijven een ritueel om via uw handen uw geest te kalmeren? 
    
    
        Jelmer Jespen: Ja, heel erg. Ik ben niet iemand die dagboeken bijhoudt, maar in al mijn boeken zit wel iets van mezelf. Stuntvlogger Sam is waarschijnlijk gewoon wie ik vroeger was: heel erg druk, altijd op zoek naar avontuur, altijd in actie. ADHD is nogal een hype nu, ieder energiek kind krijgt het etiket op zijn hoofd gekleefd. Toen ik jong was, was dat nog niet zo. Maar met terugwerkende kracht denk ik dat ik als kind ADHD had, en misschien heb ik het nog steeds. Ik ben altijd bezig in mijn hoofd, het is hierboven altijd druk. Schrijven is mijn manier om richting te geven aan dat denken. Als ik schrijf, ben ik het gelukkigst. 
    
    Wanneer hebt u die helende kracht van schrijven voor het eerst gevoeld? 
    
    
        Jespen: Bij het voltooien van mijn eerste roman, Vallen als het heet is. Die gaat over mijn relatie, of beter: mijn niet-relatie, met mijn moeder, die ik inmiddels al twintig jaar niet meer heb gezien of gesproken. Lang verhaal – er is een boek van (lacht) – maar kort gezegd: we waren heel close, we deden alles samen, maar in één keer, zo rond mijn twintigste, toen ik het huis uit ging, heeft zij het contact verbroken, eenvoudigweg door niet meer te bellen of langs te komen. Ik heb nog twee jaar geprobeerd, maar er kwam nooit iets terug en nu zijn we plots twintig jaar verder. Zeven jaar geleden moest dat uit mijn systeem. Ik ben gaan zitten, heb mijn laptop opengeklapt en ben me gaan afvragen wat er zou gebeuren als ik mijn moeder toevallig zou tegenkomen in het park – wat goed zou kunnen, want ze woont een dorp verderop. Daar is dus een roman van gekomen, en die heeft me veel rust gebracht. 
    
    Wat voor jeugd hebt u gehad? 
    
    
        Jepsen: Tijdens de hevige slaapcrisis van tien jaar geleden werd ik naar een psycholoog verwezen. Toen die me vroeg om iets over mijn kindertijd te vertellen, kon ik eigenlijk niet zoveel zeggen. Mijn eerste echte herinnering is dat ik mijn eerste boek aan het lezen ben, Hersenschimmen van Bernlef, maar toen was ik al twaalf. Ik heb wel flarden van mijn jeugd – ons huis, onze auto – maar heel weinig concrete herinneringen. Ik zou niet een halfuur over mijn jeugd kunnen vertellen. Uit de gesprekken die ik met mijn familie heb gehad, weet ik dat er niets traumatisch gebeurd is, waardoor ik misschien geblokkeerd had kunnen zijn. Maar het blijft natuurlijk wel raar. Volgens mijn vader – mijn ouders zijn al lang geleden gescheiden – was ik de relschopper van de buurt: altijd aan het klieren, met iedereen in conflict, veel te druk. 
    
    Maar geen slaapproblemen? 
    
    
        Jepsen: Niet dat ik me kan herinneren, nee. (lacht) Ook niet in mijn pubertijd, waar ik wel veel herinneringen aan heb, en ook niet in mijn studententijd. Toen is wel het onregelmatige leven begonnen: ik was dj, had drie baantjes bij mijn studie, lag bijna nooit voor vier uur ‘s ochtends in bed en sliep regelmatig slechts drie uurtjes. Daar is het zaadje voor mijn latere slaapproblemen geplant, vrees ik. Ze zijn pas jaren later, op mijn drieëndertigste, keihard naar boven gekomen. Een onregelmatig slaappatroon is de bron van veel kwaad, merkte ik toen ik voor het eerst in slaaptherapie ging. 
    
    In eerste instantie, nadat u drie nachten geen oog had dichtgedaan, schreef de huisarts u een slaappil voor. In plaats van een slaperig gevoel kreeg u een paniekaanval. De dag erna zei de huisarts u: ‘Neem dan twee slaappillen.’ Bent u kwaad op de man? 
    
    
        Jepsen: Nee, dat is het standaardprotocol, heb ik inmiddels van veel mensen gehoord. Die man treft dus geen schuld. Een consultatie duurt vaak ook niet langer dan vijf minuten: je komt binnen, je doet je verhaal en je gaat met een voorschrift weer naar buiten. Meer tijd heeft de arts niet. Bij het systeem op zich kun je je wel vragen stellen. Voor veel mensen zullen slaappillen tijdelijk wel helpen, om enkele weken door te komen en zo weer in hun normale slaappatroon te raken, maar dat zou zonder pillen waarschijnlijk ook gebeuren. Ik kan alleen maar hopen dat mijn artikel ertoe bijdraagt dat een huisarts net iets verder doorvraagt, en niet zomaar medicatie voorschrijft. Soms is er namelijk meer aan de hand, zoals bij mij het geval was, iets wat je niet zomaar met een pil kunt oplossen. 
    
    In de slaapkliniek bleek na onderzoek dat uw pijnappelklier de boosdoener was. Had u er ooit al van gehoord? 
    
    
        Jepsen: Nee, de eerste keer dat ik ervan hoorde, bleek die van mij al meteen kapot te zijn. (lacht) Ik leerde dat de pijnappelklier zich in onze hogere hersenen bevindt en het hormoon melatonine aanmaakt, dat een invloed uitoefent op ons slaap-waakritme. Bij mij was die kapot en dus moest ik melatonine bijslikken. Binnenkort moet ik me opnieuw laten onderzoeken, dan zullen ze zien of mijn pijnappelklier uit zichzelf hersteld is of niet. 
    
    De donkerste periode van uw slaapcrisis heeft twee maanden geduurd. ’s Nachts bonsde uw hart vaak, het zweet stroomde over uw hyperactieve lichaam. Was u bang? 
    
    
        Jepsen: Ik was verschrikkelijk bang. Ik was iedere dag aan het huilen, vreesde dat het nooit voorbij zou gaan. Het is niet voor niets een martelmethode, mensen hun slaap ontzeggen. Alles komt aan de oppervlakte te liggen, je bent heel kwetsbaar. (zwijgt) En nu ik erover praat, moet ik opnieuw huilen. (zwijgt, huilt even) Sorry hoor, hiervoor...(zwijgt) In mijn artikel had ik het over een trauma: wel, dit is het, je hebt het net gezien. Ik ben nog altijd bang. Ik slaap nog geregeld slecht en na zo’n nacht denk ik elke keer: o nee, dit zal toch niet het begin zijn van weer een maandenlange periode zonder slaap? Ik heb altijd het gevoel dat een beest me opwacht, ‘s nachts. 
    
    Hoe houdt u het beest buiten? 
    
    
        Jepsen: Door een regelmaat aan te houden. De somnoloog zei me: ‘Jij gaat vanaf nu elke dag om halfelf naar bed en komt er om zeven uur weer uit, dat zal waarschijnlijk al veel oplossen.’ Ik dacht eerst: jeezes, wat is dit voor softe aanpak? Inmiddels weet ik dat het wonderen doet. Zodra ik mijn slaaphygie¨ne ging verzorgen en meer regelmaat in mijn slaap ging stoppen, losten de lichamelijke en geestelijke problemen zich als vanzelf weer op. Dat, in combinatie met geen alcohol of koffie drinken en ‘s avonds niet meer achter de computer gaan zitten. Als een soort mantra moet ik die rituelen elke dag voor mezelf herhalen. Al gaat het in de lockdown allemaal wat gemakkelijker: je kunt nergens heen, er is geen fear of missing out, er komen veel minder prikkels op je af. Sinds maart gaat het echt beter met me. Wat me weer te denken geeft over het leven dat ik ervoor leidde en dat misschien nog steeds te vol met prikkels zat. 
    
    Voelt u zich soms een kanarie in de koolmijn? Iemand die als eerste aanvoelt wat ons straks allemaal te wachten staat, in deze drukke, jachtige, lawaaierige tijd? 
    
    
        Jepsen: Misschien wel een beetje, ja. Jaren geleden kocht ik zo’n noise cancelling koptelefoon, die alle omgevingsgeluiden buitenhoudt. Toen keken de mensen me raar aan, nu loopt bijna iedereen ermee rond. Vijf jaar geleden ben ik van het centrum van Utrecht verhuisd naar dit kleine huis aan de rand van het bos. ‘Je bent gek’, kreeg ik toen te horen. ‘Je moet in de stad zitten, daar gebeurt het allemaal.’ Maar ondertussen zijn al zeker vijftien mensen die ik ken ook uit de stad weggetrokken en zijn de huizenprijzen in ons dorp als een komeet de lucht in geschoten. Ik ben hier heel gelukkig. Ik ben schrijver, ik heb een fijne relatie en een hondje, ik wandel vaak langs de rivier of in het bos: het verschil met enkele jaren geleden is enorm. 
    
    Vreemd toch, dat we eerst met ons hoofd tegen de muur moeten lopen voor we ons gedrag aanpassen? 
    
    
        Jepsen: Kennelijk zitten we als soort zo in elkaar, ja. Als je het niet in your face krijgt gedrukt, verander je je gewoontes niet te snel. Als ik nu terugkijk op de jaren voor mijn slaapcrisis, moet ik toegeven dat ik het al wel zag aankomen. Maar ik negeerde het, deed gewoon door. Was ik toen al maar naar de huisarts gegaan, denk ik weleens. Maar nee hoor: eerst moest het helemaal ontsporen en pas dan was ik bereid om lessen te trekken. 
    
    René Descartes noemde de pijnappelklier ‘de zetel van de ziel’, voor hem was het de plek waar het lichaam en de geest elkaar raken. Hebt u het gevoel in de kern van uw ‘zijn’ te zijn geraakt? 
    
    
        Jepsen: Helemaal. Al zeker omdat ik – als het te veel wordt, moet je het zeggen – ook een aangeboren hartafwijking heb. Drie jaar geleden ben ik aan mijn hart geopereerd. Hart en ziel, lichaam en geest: ze zijn bij mij allebei geraakt. Je hoort vaak dat hartpatiënten na zo’n ingreep veel zachter, veel emotioneler worden. Dat klopt, weet ik nu: ik ben veel rustiger, ik denk veel meer na over het leven. Ze hebben in het kloppende hart van mijn bestaan gesneden, letterlijk, en daar ben ik een ander mens door geworden. Wat ik wel heb, omdat ik voor een mechanische hartklep gekozen heb en niet voor een varkensklep, is dat ik constant een ijzerachtig getik van mijn hartslag hoor. Als ik ‘s nachts weer eens wakker lig, hoor ik ironisch genoeg ook nog eens een soort wekker in mijn lijf. 
      
    
    Kunt u met die voortdurende, lichaamseigen prikkels om? 
    
    
        Jepsen: Beter dan ik gevreesd had. Ik was voor de operatie erg bang voor het getik, maar ik heb het zo omgebogen dat ik het inmiddels als een meditatieritme zie waarop ik me kan laten meeslepen. Hoe meer je erop focust, hoe erger het wordt. Net als bij slapen het geval is, of bij oorsuizen. De truc is om er zo weinig mogelijk op te focussen, wat me de ene dag beter lukt dan de andere. Soms zijn er momenten dat ik het niet meer hoor, en die zijn heerlijk. Maar zodra me invalt dat ik het niet meer hoor, is het getik daar meteen weer. Een gek mechanisme, onze geest. 
    
    Stephen King, een van uw literaire voorbeelden, vergeleek schrijven ooit met creatief slapen. ‘Zowel bij schrijven als bij slapen leren we fysiek onbeweeglijk te zijn terwijl we onze geest aanmoedigen om zich los te maken van het rationele denken van ons alledaagse leven’, schreef hij. Bent u door dit alles een betere schrijver geworden? 
    
    
        Jepsen:
         Ik denk het wel. Sowieso is de tijdsverdichting die tijdens het schrijven zo vaak optreedt, dat je denkt tien minuten bezig te zijn geweest maar in werkelijkheid vier uur, bijzonder lekker. En het gevoel dat ik me niet heb laten kisten heeft me kracht gegeven. Ik weet nu ook veel beter wat ik met mijn leven wil aanvangen: ik wil de komende jaren blijven schrijven, hoe dan ook. 
    
    Bent u ook een beter mens dan tien jaar geleden? 
    
    
        Jepsen: Dat vind ik moeilijk om over mezelf te zeggen. Ik hoor van anderen dat ik minder fel geworden ben, en ik merk die berusting ook bij mezelf. Ik hoef niet zo nodig meer te presteren. Maar vergis je niet: van de boeken waar ik nu aan werk, wil ik wel dat ze goed zijn en dat ze zo veel mogelijk mensen bereiken. Daar hoort een bepaald soort energie bij. Er zit nog altijd veel vuur in mij. 
    
    En de zin van het leven, wat is die voor u? 
    
    
        Jepsen:
         (denkt na) Aardig zijn. ‘Wie goed doet, goed ontmoet’, zeggen ze hier. Of zou ik nu ook nog gewoon een soort conflictvermijdende karakterstoornis hebben? 
    
    ",Knack,https://www.knack.be/nieuws/belgie/schrijver-jelmer-jepsen-ik-heb-altijd-het-gevoel-dat-een-beest-me-opwacht-s-nachts/article-longread-1701461.html,0,0,0
17.xml,"Het heeft geen zin het lot van de Oeigoerse minderheid in China als genocide te bestempelen, als het Westen met Peking moet blijven onderhandelen over klimaat en pandemieën,  stelt The Economist. 
    
    ","Noem de gruwel in Xinjang geen ‘genocide’ 
    In de strijd tussen democratie en dictatuur is het van cruciaal belang dat democratieën de waarheid verkondigen in duidelijke taal. In een dictatuur daarentegen heerst de leugen, om haar ware aard te verbergen. Iets om rekening mee te houden bij de overweging hoe we de Chinese vervolging van de Oeigoeren willen bestempelen. Op zijn laatste werkdag noemde de Amerikaanse minister van Buitenlandse Zaken Mike Pompeo ze een ‘genocide’. President Joe Biden gebruikte het woord niet tijdens zijn eerste gesprek met de Chinese president Xi Jinping, maar ook zijn medewerkers hebben het wel degelijk over een genocide. In verschillende landen wordt erover gedebatteerd of die term gerechtvaardigd is. 
      Volgens de algemene publieke opinie is dat niet het geval. Zoals moord betekent dat je iemand doodt en suïcide inhoudt dat je jezelf van het leven beneemt, wil genocide zeggen: het doden van mensen. China’s vervolging van de Oeigoeren is gruwelijk, ongeveer 1 miljoen Oeigoeren zitten gevangen in Chinese heropvoedingskampen. Toen het nieuws over de kampen de wereld rondging, verklaarde de Chinese regering dat het om ‘opleidingscentra’ ging waar mensen voor hun eigen bestwil werden vastgehouden. Een aantal vrouwen in de kampen wordt gedwongen gesteriliseerd. Maar dat is geen moord. 
      Of het om genocide gaat, hangt af van de definitie. Op een VN-conventie werd gesuggereerd dat je eigenlijk niemand hoeft te doden om genocide te plegen. Maatregelen ‘om geboortes te voorkomen’ of het toebrengen van ‘ernstig lichamelijk of geestelijk letsel’ zijn voldoende, als het erom gaat ‘een nationale, etnische, raciale of religieuze groep geheel of gedeeltelijk te vernietigen’. De grootte van die groep wordt niet gespecificeerd. In principe is het mogelijk een complete bevolking te vernietigen door de systematische sterilisatie van vrouwen. Tot nu toe paste het Amerikaanse ministerie van Buitenlandse Zaken het label ‘genocide’ alleen toe op massaslachtingen en zelfs dan met de nodige aarzeling, alsof men bang was een genocide uit te lokken alleen al door het gebruik van de term. Zo werd de genocide in Rwanda pas als genocide bestempeld toen die bijna voorbij was. 
      Democratieën staan voor de delicate taak op de juiste manier om te gaan met China, een wereldmacht die je niet kunt negeren. Joe Biden heeft gelijk als hij afkeurt wat in China gebeurt, maar hij moet dat naar waarheid doen. Wanneer je de misdaden in China als genocide benoemt, verzwak je het stigma van de term. Genocide is onvergeeflijk. Toch zullen Amerikanen zaken blijven doen en onderhandelen over de opwarming van de aarde en pandemieën met een regime dat ze als genocidaal hebben bestempeld. Waarmee je de verkeerde boodschap doorgeeft aan toekomstige genocideplegers. 
    
    ",Knack,https://www.knack.be/nieuws/wereld/noem-de-gruwel-in-xinjang-geen-genocide/article-opinion-1701389.html,0,0,0
18.xml,"Toen Josep Borrell eind 2019 aantrad als hoge vertegenwoordiger beloofde hij dat de Europese Unie opnieuw de taal van de macht zou spreken. Iets meer dan een jaar later lijkt de Unie verdeelder dan ooit. Waar loopt het mis? 
    
    ","Waarom komt EU-buitenlandchef Josep Borrell niet uit de verf? 
    Kniehoog in het tranendal 
    Nee, Josep Borrell maakte bepaald geen verpletterende indruk toen hij begin februari naar Moskou trok. In de nasleep van de arrestatie en veroordeling van Aleksej Navalny wilde de hoge vertegenwoordiger van de Europese Unie voor Buitenlandse Zaken en Veiligheidsbeleid de algehele Europese afkeuring overbrengen van de manier waarop de Russische oppositieleider werd behandeld. Tegelijk wilde hij de diplomatieke kanalen met Rusland openhouden en koesterde hij, ondanks waarschuwingen vanuit Polen en de Baltische staten, de hoop dat zijn bezoek het beginpunt zou kunnen zijn van een nieuwe relatie. 
      Hij kwam van een koude kermis thuis, en dat lag niet alleen aan de beruchte Russische winter. In de afsluitende persconferentie liet hij zich door de Russische buitenlandminister Sergej Lavrov in een hoek duwen. Lavrov noemde de EU vlakaf ‘een onbetrouwbare partner’. Tijdens de persconferentie raakte bovendien bekend dat Rusland drie Europese diplomaten het land zou uitzetten, omdat ze de Navalny-protesten hadden bijgewoond. Borrell, die ervoor gekozen had Navalny niet te ontmoeten, kon enkel melden dat de EU geen onmiddellijke plannen voor sancties had, maar wel graag het Russische Spoetnikvaccin zou goedkeuren. Dat Borrells team achteraf alsnog beelden verspreidde van zijn bezoek aan de plek waar oppositiepoliticus Boris Nemtsov in 2015 werd vermoord, kon de diplomatieke mislukking moeilijk verhullen. 
    
    Onuitstaanbare arrogantie 
    De 73-jarige Spanjaard is in december 2019 met goede moed aan zijn opdracht begonnen. Bij zijn hoorzitting in het Europees Parlement was hij een en al stoutmoedigheid. Te lang waren de vergaderingen van buitenlandministers ‘een tranendal’ gebleken, aldus Borrell. De nieuwe Europese Commissie zou ‘de geopolitieke commissie’ worden en moest ‘de taal van de macht’ leren spreken. 
      Iets meer dan een jaar na zijn aanstelling kan Borrell het alleen maar erkennen: in het tranendal van de Europese diplomatie is de waterstand gevoelig aangezwollen. Bij zowat alle belangrijke geopolitieke gebeurtenissen was de hoge vertegenwoordiger niet op de afspraak. Aanvankelijk had Borrell de westelijke Balkan tot een absolute prioriteit uitgeroepen: er moest nu eindelijk eens vaart gemaakt worden met de toetreding van nieuwe lidstaten. Die woorden waren nog niet koud of Borrell zag de toetredingsgesprekken van Albanië en Noord-Macedonië al geblokkeerd door Frankrijk. In april 2020 raakte bekend dat de Europese dienst voor extern optreden (EEAS), die het Europese buitenlandbeleid gestalte moest geven, een rapport over desinformatie en covid-19 had aangepast op verzoek van China. 
      Toen Turkije voor de Cypriotische kust met gasboringen begon, kon de hoge vertegenwoordiger slechts zijn spijt uitdrukken over de Turkse modus operandi. Nadat de Belarussische president Aljaksandar Loekasjenka op grote schaal geweld had ingezet tegen betogers, duurde het ruim drie maanden voor de EU sancties uitvaardigde. En terwijl Turkije, Rusland en de Golfstaten in Libië ongehinderd hun belangen najagen, kan de hoge vertegenwoordiger enkel oproepen tot constructieve gesprekken. 
      Op de vraag welke indruk Borrell maakt, is hoogleraar Europese politiek Steven Van Hecke  (KU Leuven) bijzonder kort: ‘Hij heeft géén indruk nagelaten. Ik heb geen idee wat ik van deze hoge vertegenwoordiger moet denken.’ 
      Borrell is anders een oude rot in het vak, een man met de nodige jaren op de teller in zowel de Spaanse als de Europese politiek. Voormalige medewerkers, partijgenoten en politieke tegenstanders roemen zijn intelligentie en organisatievermogen, en wijzen ook op zijn bijwijlen onuitstaanbare arrogantie. Dat hij in Moskou op een counter liep, heeft deels te maken met Borrells eigen inschatting dat hij onderlegd genoeg was om de Russische beer wel even de oren te wassen. 
    
    Geheimhouding gegarandeerd? 
    Los van Borrells temperament gloort stilaan de conclusie dat er iets structureels schort aan de functie van hoge vertegenwoordiger. Sinds het Verdrag van Lissabon van 2007 is die hét gezicht van de EU in de wereld. De EEAS, opgericht in 2010, werd de voorbije tien jaar uitgebouwd tot een uitgebreid diplomatiek netwerk. Bovendien kreeg de hoge vertegenwoordiger brede verantwoordelijkheden. Hij geeft niet alleen leiding aan de EEAS, hij zit ook de vergaderingen voor van de Europese ministers van Buitenlandse Zaken, van Defensie en van Ontwikkelingssamenwerking. Hij is vicevoorzitter van de Europese Commissie. Hij zit in de Europese Raad. Hij leidt het Europees Defensieagentschap én het Instituut voor Veiligheidsstudies van de EU. ‘Het is een machtige post’, beaamt een Europees topdiplomaat. ‘De hoge vertegenwoordiger kan enorm wegen op het Europese beleid.’ 
      Die grote concentratie van verantwoordelijkheden is meteen een van de grote problemen. In zekere zin is de hoge vertegenwoordiger té machtig. ‘Het is eigenlijk een onmogelijke post’, beaamt Steven Blockmans, directeur van de Brusselse denktank CEPS. ‘Je moet het buitenlandbeleid en het defensiebeleid van alle lidstaten coördineren. Je moet oog hebben voor de belangen van de supranationale instellingen. Je moet onderlinge verschillen verzoenen die eigenlijk onverzoenbaar zijn. Maar je hebt minder bevoegdheden en middelen om in te grijpen dan de grote lidstaten. Het is een aartsmoeilijke job, wellicht de lastigste ter wereld. Eigenlijk kun je er alleen in teleurstellen.’ 
      Daarbij komt dat de EEAS na tien jaar nog niet helemaal functioneert. Dat komt in zekere zin omdat de rol van de dienst nooit duidelijk is geformuleerd. Hij zweeft ergens tussen Europese Commissie en de lidstaten, en valt zo geregeld tussen wal en schip. Uit een rapport van CEPS onder leiding van voormalig EEAS-secretaris-generaal Pierre Vimont blijkt dat de dienst ook nog altijd met kinderziektes kampt. Zijn ICT-systemen zijn niet altijd compatibel met die van de andere Europese instellingen. Volledig veilig met versleutelde berichten communiceren is daardoor nog niet altijd mogelijk, wat het risico op onderschepping vergroot. ‘Lidstaten zijn daarom vaak niet bereid om gevoelige informatie met de Europese diplomatieke dienst te delen’, zegt Blockmans, die als onderzoeksleider meeschreef aan het rapport. ‘De EAAS slaagt er al jaren niet in om zulke redelijk basale problemen op te lossen, omdat de lidstaten, de Commissie en de Raad dwarsliggen.’ 
      Door de gebrekkige informatiedoorstroming heeft de hoge vertegenwoordiger soms minder informatie ter beschikking dan sommige lidstaten. In zekere zin vaart hij dan blind. ‘Strikte geheimhouding is een absolute basisvoorwaarde binnen de internationale diplomatie’, aldus Blockmans. ‘Als je dat niet kunt garanderen, hoe kun je dan verwachten dat de lidstaten de EEAS gevoelige informatie toevertrouwen?’ 
    
    It is what it is 
    In het gros van de EU-hoofdsteden leeft het besef dat Europa wel degelijk een sterk buitenlandbeleid nodig heeft. ‘Europa is niet veilig als de wereld niet veilig is’, zo verwoordt een Europees diplomaat het algemene sentiment. ‘Het is een illusie om te denken dat we hoge muren kunnen optrekken en onze welvaart zullen kunnen behouden terwijl de rest van de wereld in brand staat.’ Maar tussen droom en daad staan, zoals wel vaker, praktische bezwaren in de weg. 
      Het helpt natuurlijk niet dat de casting voor de hoge vertegenwoordiger steevast het resultaat is van een koehandel waarin ook de Commissievoorzitter, de voorzitter van het Europees Parlement en de voorzitter van de Europese Raad zitten vervat. In dat spel spelen politieke kleur, geografische afkomst en genderpariteit een doorslaggevender rol dan strikt technocratische capaciteiten. Dat is in zekere zin een systeemfout, vindt Steven Van Hecke. ‘In het geval van Borrell was het duidelijk dat de hoge vertegenwoordiger voor de geografische balans uit Zuid-Europa moest komen – met Ursula von der Leyen en Charles Michel waren de andere belangrijke posities immers al naar het noorden gegaan. Omdat Italië net Federica Mogherini als hoge vertegenwoordiger en Mario Draghi als voorzitter van de Europese Centrale Bank had gehad, was het nu aan Spanje. En het moest een socialist zijn, want Von der Leyen is een christendemocraat en Michel een liberaal.’ 
      Ook binnen de diplomatie bestaat de consensus dat de aanstellingsprocedure geen schoonheidsprijs verdient. Tegelijk is het niet duidelijk hoe het dan wél zou moeten. ‘It is what it is’, klinkt het bij een Europese topdiplomaat. ‘Ik zie niet in welke lidstaten de komende jaren bereid zouden zijn om de procedure te veranderen.’ 
      Bovendien hebben de lidstaten de voorbije jaren zelden voor sterke persoonlijkheden gekozen. Naast Catherine Ashton, de eerste hoge vertegenwoordiger sinds het Verdrag van Lissabon, leek zelfs Herman Van Rompuy (CD&V) een flamboyante volksmenner. Haar opvolgster Mogherini had meer uitstraling, maar had vóór haar aanstelling nauwelijks acht maanden ervaring opgedaan als buitenlandminister. Ook Borrell zet de banken van het parlement niet meteen in vuur en vlam. ‘Dat is een bewuste keuze’, zegt de Nederlandse oud-topdiplomaat Pieter Feith, die tot 2011 de EU-gezant voor de Balkan was onder hoge vertegenwoordiger Javier Solana. ‘De lidstaten hebben liever een kleurloze figuur, omdat ze geen concurrentie van Europa willen. Ze zijn er als de dood voor om door dat niveau overvleugeld te worden. De hoge vertegenwoordiger kan enkel succes hebben als de lidstaten hem de ruimte gunnen om zijn ding te doen.’ 
      In zekere zin is de hoge vertegenwoordiger het slachtoffer van de economische crisis van 2008, die het geloof in het Europese project een flinke knauw heeft gegeven. Voor het verdrag van Lissabon in 2009 van kracht werd,  was Javier Solana de hoge vertegenwoordiger. Solana had bij zijn aantreden in 1999 al een enorme diplomatieke ervaring als Spaans minister van Buitenlandse Zaken, en was secretaris-generaal van de NAVO geweest tijdens de Joegoslavische Burgeroorlog. ‘Maar het voornaamste was toch dat Javier het volledige vertrouwen van de lidstaten genoot’, zegt Pieter Feith. ‘Er was een consensus dat Europa mondiger moest worden op het vlak van buitenlandse politiek. De Duitse bondskanselier Gerhard Schröder, de Britse premier Tony Blair en de Franse president Jacques Chirac steunden hem in alles. Dat is de voornaamste les van die periode: het kan alleen lukken als de lidstaten het echt willen.’ 
    
    Dwarsliggers 
    Daarbij komt dat de EU in haar buitenlandbeleid de unanimiteitsregel hanteert. Daardoor kunnen de 27 lidstaten in theorie heel wat beleid te dwarsbomen. Het Hongarije van Viktor Orbán heeft er bijvoorbeeld een handje van om Europese initiatieven om een hardere lijn aan te nemen tegen China te dwarsbomen. Cyprus lag vorig jaar maandenlang dwars bij het uitvaardigen van sancties tegen de Wit-Russische president Aleksandr Loekasjenko – het hoopte de EU op die manier tot sancties tegen Turkije te bewegen. En zelfs de Europaminnende Franse president Emmanuel Macron blokkeerde vanwege binnenlandse aangelegenheden de toetredingsgesprekken van Albanië en Noord-Macedonië. ‘Er is een verontrustende trend onder lidstaten om op eigen houtje een gemeenschappelijk buitenlandbeleid te blokkeren’, zegt Blockmans. 
      Binnen de diplomatie zelf bestaat scepsis over het afschaffen van de unanimiteitsregel. ‘Eigenlijk is die discussie puur tijdverlies’, verzucht een Europese topdiplomaat. ‘Zelfs als het klopt dat het zonder unanimiteit veel gemakkelijker gaat, zullen de lidstaten die noodrem nooit opgeven.’ Bovendien leeft de vrees dat lidstaten die tegenstemmen de genomen beslissingen niet zouden uitvoeren, en zo het buitenlandbeleid zouden ondergraven. Denk maar aan de vluchtelingencrisis, toen Duitsland quota voor de opvang van vluchtelingen probeerde op te leggen en landen als Polen en Hongarije dat botweg weigerden. 
      Er bestaan creatieve omwegen om de unanimiteit te omzeilen. Blockmans pleit voor het principe van de constructieve onthouding. Door zich bij stemming te onthouden, hoeven de lidstaten het beleid niet op te houden en kunnen ze tegelijk aangeven dat hun onthouding niet geldt als een verkapte vorm van instemming. Wie zich onthoudt, hoeft bovendien niet bij te dragen aan de kosten die gepaard gaan met de implementatie. 
      Bovendien is het niet allemaal kommer en kwel. Vooral onder Mogherini is de EU erin geslaagd om stappen voorwaarts te zetten in het buitenlandbeleid. En op het vlak van defensie heeft Europa wel degelijk vooruitgang geboekt. De nucleaire deal met Iran werd terecht beschouwd als een grote diplomatieke verwezenlijking. De EU was er de grote gangmaker van, en kreeg daar ook wereldwijde erkenning voor. Maar het akkoord werd al snel getorpedeerd door de Amerikaanse president Donald Trump, en Europa bleek niet over de middelen te beschikken om Iran aan boord te houden. 
      De Irandeal vat tegelijk de grote sterkte en zwakte van de EU samen. Europa gedijt in een geordende wereld waarin het internationale recht zegeviert, maar verzuipt wanneer het wapengekletter nadert. ‘Zodra het aankomt op brute machtspolitiek, schiet de Unie tekort’, klinkt het bij een EU-topdiplomaat. ‘Finaal hangt je geloofwaardigheid als machtsblok toch samen met wat je op het vlak van defensie voorstelt. En daarin kunnen we vandaag gewoon niet mee.’ 
    
    ",Knack,https://www.knack.be/nieuws/europa/europees-buitenlandbeleid-waarom-hoge-vertegenwoordiger-josep-borrell-faalt/article-longread-1701399.html,0,0,0
19.xml,"Ethiopische leiders zetten naast raketten ook honger in als wapen tegen de dissidente deelstaat Tigray. Professor Seppe Deckers ziet het met lede ogen aan. In Tigray staat een ambitieus Vlaams samenwerkingstraject op het spel.
    
    ","Oorlog om Tigray: Vlaamse prof ziet levenswerk bedreigd
    Opnieuw honger in het land van Live Aid
    We moeten het over Tigray hebben. Het stond er niet letterlijk, maar dat was wel de boodschap in de mail van Seppe Deckers. Tijdens een korte periode, eind november, begin december vorig jaar, was het conflict in de noordelijke deelstaat van Ethiopië wereldnieuws. Tussen de dagelijkse portie corona en de nasleep van de Amerikaanse presidentsverkiezingen door, bereikten ons vanuit de Hoorn van Afrika berichten over een burgeroorlog met een complexe voorgeschiedenis. Alleen al het begin valt lastig te situeren. 4 november was een kantelmoment, toen de Ethiopische premier Abiy Ahmed een militair offensief met luchtraids aankondigde om de opstandige regering van Tigray omver te werpen. Maar evengoed kun je verwijzen naar 9 september, toen het Tigray People’s Liberation Front (TPLF) besloot om in de eigen deelstaat parlementsverkiezingen te houden, dwars tegen de beslissing van Addis Abeba in om de stembusgang vanwege de pandemie uit te stellen. Op 28 november, na drie weken van intense gevechten, slaagde het regeringsleger erin het TPLF uit de hoofdstad Mekelle te verdrijven. Er circuleerden beelden van vluchtelingenstromen richting Sudan, maar ook getuigenissen over bloedbaden die ver buiten camerabereik werden gepleegd. Toch voorspelde Jan Abbink, Ethiopiëkenner van het African Studies Centre in Leiden, begin december in Knack een snelle stabilisering. Het TPLF genoot onder de eigen bevolking weinig steun en was alleszins geen partij voor een goed getraind en zwaar bewapend regeringsleger. Abbink relativeerde het gevaar op een internationale escalatie. 
      Die analyse is Seppe Deckers zwaar op de maag blijven liggen. De Leuvense emeritus hoogleraar bodemkunde stoffeert zijn verhaal met enkele recente data. Op 12 februari schatte de gespecialiseerde ngo Europe External Programme with Africa de dodentol van het conflict op 52.000. 2,5 miljoen Tigreërs zijn op de vlucht, de meesten ontheemd in eigen land. 4,5 van de 6 miljoen Tigreërs worden door honger bedreigd. Voor Deckers zijn dat geen droge statistieken. In de jaren tachtig werkte hij als expert voor de FAO, de landbouworganisatie van de VN, in Ethiopië. Hij zat op de eerste rij toen het land de apocalyptische hongersnood meemaakte in 1985 die aanleiding gaf voor het benefietconcert Live Aid. Dat veruit de meeste doden toen in Tigray vielen, had niet alleen klimatologische oorzaken. De toenmalige communistische dictator Mengistu Haile Mariam zette het hongerwapen in om het verzet van guerrillabeweging TPLF te onderdrukken. 
      Deckers heeft de voorbije 35 jaar als expert en gastdocent alle hoeken van Ethiopië verkend. Samen met zijn Gentse collega Jan Nyssen stippelde hij een traject uit dat als een referentie voor de Vlaamse ontwikkelingssamenwerking te boek staat. Onder de vlag van de Vlaamse Interuniversitaire raad (VLIR) werden grote stappen gezet op terreinen zoals woestijnvorming, herbebossing en voedselveiligheid. Nu dreigt het resultaat van een kwarteeuw Vlaamse coöperatie te worden weggevaagd. 
      ‘De berichten zijn zeer verontrustend’, zegt Deckers, die ondanks de vele black-outs van internet en telefonie contact houdt met bekenden in Tigray. ‘Tijdens het beleg van Mekelle werd de universiteit eerst gebombardeerd en daarna geplunderd, volgens onze bronnen door Eritrese militairen. Ook de met Vlaams geld gebouwde laboratoria zijn verloren. Ik werkte begin jaren negentig aan de KU Leuven toen ik door een Ethiopische collega werd benaderd. Ze hadden in Mekelle een gespecialiseerde universiteit opgericht, het College of Dryland Agriculture. Ik ging maar al te graag in op de vraag om hulp. Tijdens mijn FAO-missie had ik Tigray goed leren kennen. Mengistu heeft de hongersnood uitgebuit en verergerd, maar de ramp werd wel uitgelokt door klimatologische factoren, gecombineerd met ondeskundig land- en watergebruik. Ik wist het toen al: ooit kom ik terug, want hier kan ik een verschil maken.’ 
    
    Ziet u parallellen tussen de hongersnood onder Mengistu en de huidige situatie? 
    
    
        Seppe Deckers: Net als toen spelen klimatologische factoren een hoofdrol. De Hoorn van Afrika kampt al twee jaar met een rampzalige droogte die op haar beurt een ongeziene sprinkhanenplaag aandrijft. Tigray is hard getroffen, in een gebied zo groot als België zijn alle akkers zwaar beschadigd. Voedseltekort is natuurlijk een structureel gegeven. In een normaal jaar wordt 20 procent van de Tigrese bevolking erdoor bedreigd, wat betekent dat de eigen voedselproductie slechts de helft van hun jaarnoden dekt. Door de droogte en de sprinkhanenplaag is dat aandeel vorig jaar tot 50 procent gestegen. Als je daar een oorlog bovenop gooit, krijg je een perfecte storm. De 2,5 miljoen ontheemden kunnen geen kant op. Bij het begin van het conflict zijn tienduizenden Tigreërs naar Sudan gevlucht. Intussen heeft het leger de grens gesloten, want het regime wil geen ooggetuigen die de buitenwereld informeren over de vuile oorlog waarin voedsel als wapen wordt gebruikt. De vluchtelingen zoeken hun heil in afgelegen dorpen in de bergen, vaak bij verwanten die zelf nauwelijks genoeg te eten hebben. 
    
    Hoe wordt het hongerwapen ingezet? 
    
    
        Deckers: Door Tigray helemaal af te grendelen. De konvooien die het Wereldvoedselprogramma (WPO) van de VN en verschillende ngo’s al wekenlang klaar houden, botsen op wegversperringen en bureaucratische obstakels. Vorige week werd onder zware internationale druk toch een akkoord met het WPO gesloten voor een betere doorstroming. Afwachten wat dat geeft. 
      Maar het gaat niet alleen om het toelaten van voedselhulp. Tijdens het offensief tegen het TPLF werd de techniek van de verschroeide aarde toegepast: langs de hoofdwegen gingen alle oogsten in de fik. Ironisch genoeg betaalt Tigray daarmee een prijs voor de snelle ontwikkeling van de voorbije decennia. Er zijn heel wat nieuwe wegen aangelegd, vaak met Chinees geld. Die investeringen worden nu gebruikt om de oorlog tot diep in het binnenland te voeren. Maar wat even zorgwekkend is: het Productive Safety Net Program (PSNP) is in elkaar gestuikt. 
    
    Wat is dat precies? 
    
    
        Deckers: Na de val van de Mengistu-dictatuur in 1991 heeft Ethiopië van voedselveiligheid een prioriteit gemaakt. Met veel steun van de internationale gemeenschap, de meeste VLIR-projecten passen trouwens in dat kader. Kort gezegd komt PSNP erop neer dat regionale voedselsurplussen worden gebruikt om tekorten in andere regio’s te compenseren. Het programma omvat ‘early warning’-systemen en digitale gewasbewaking om oogsten te voorspellen. Daarnaast is er een fijnmazig netwerk van betaalde medewerkers die tot in de kleinste dorpen behoeftige families identificeren. Afhankelijk van de oogsten wordt jaarlijks met een half tot twee miljoen ton graan geschoven, een gigantische operatie. Maar dat graan wordt niet zomaar uitgedeeld, boeren moeten er in ruil voor werken. Ze graven irrigatiekanalen of worden ingeschakeld bij herbebossings- of rehabilitatieprojecten, werken die de kans op voedseltekorten doen verminderen. Het systeem is zo robuust dat het zelfs ernstige noodsituaties zoals de droogte- en sprinkhanenplaag in Tigray de baas kan.  
      Helaas geldt dat niet in tijden van oorlog. Als reactie op de verboden verkiezingen in september heeft Addis Abeba alle financiële transfers naar Tigray geblokkeerd, ook de subsidies en salarissen voor het PSNP. Sinds het uitbreken van de vijandelijkheden ligt het programma helemaal stil. De meeste medewerkers zijn werkloos, als ze al niet zijn omgekomen of op de vlucht geslagen. 
    
    In 2019 kreeg premier Abiy Ahmed de Nobelprijs voor de Vrede als erkenning voor democratische hervormingen en vooral voor het beëindigen van de twintig jaar durende oorlog met buurland Eritrea. Waarom is de vredestichter op het oorlogspad gegaan? 
    
    
        Deckers: Dat is een complex verhaal. Abiy was een grote onbekende toen hij door het Ethiopian People’s Revolutionary Democratic Front (EPRDF) als premier werd verkozen. Het EPRDF is al sinds de val van de dictatuur aan de macht, het is een coalitie die zowel de grootste etnische groepen als de verschillende regio’s moet weerspiegelen. Dat zogenaamde Ethiopisch federalisme was het geesteskind van Meles Zenawi, de TPLF-leider en sterke man binnen het EPRDF die Ethiopië tot zijn dood in 2012 heeft geleid. Geen modeldemocraat, opposanten werden vlotjes in de gevangenis gedraaid. Hoe dan ook, zijn opvolger bleek een zwakke figuur en werd al in 2018 aan de kant geschoven en vervangen door een kopstuk van de veiligheidsdiensten, Abiy Ahmed. Ik was op dat moment in Ethiopië en deelde in de algemene euforie. Abiy liet politieke gevangenen vrij, benoemde vrouwen in topposities, en knoopte vredesonderhandelingen aan met erfvijand Eritrea. Intussen schiet van die goede indruk niets meer over, ik ben diep ontgoocheld in de man. 
    
    Maar is hij wel verantwoordelijk voor de huidige chaos? Er wordt gewezen naar het TPLF, dat zich niet wilde neerleggen bij de door Abiy doorgevoerde hervormingen omdat die de privileges van het TPLF dreigden te kortwieken… 
    
    
        Deckers: Die analyse is veel te gemakzuchtig. Het klopt dat er in de rest van Ethiopië een breed ressentiment leeft tegen het Noorden, zeg maar de Tigreërs. Die hadden inderdaad een dikke vinger in de pap, meer dan hun aandeel van 6 procent in de totale bevolking wettigde. Dat heeft een voorgeschiedenis, het TPLF heeft samen met het Eritrese EPLF een eind gemaakt aan het schrikbewind van Mengistu. Om al die redenen was de benoeming van Abiy Ahmed bijzonder. Half Amhaars en half Oromo, daarmee belichaamt hij de twee voornaamste etnische groepen van Ethiopië. De Oromo-bevolking is de grootste, de Amharen vormen als zelfverklaarde afstammelingen van koning Solomon een sociale en culturele elite.  
      Ik begrijp overigens dat Abiy het etnisch federalisme wilde hervormen. Het systeem was verre van perfect, maar om te zeggen dat het land kreunde onder een dictatuur van geprivilegieerde Tigreërs? Ik heb de voorbije dertig jaar heel Ethiopië doorkruist. Noord of Zuid, overal heb ik de welvaart spectaculair zien toenemen. Dat is in hoge mate de verdienste van de EPRDF-coalitie, vooral van president Meles Zenawi die een economisch beleid uitstippelde waarin landbouw de basis vormde voor industrialisatie. Met succes, onder zijn bewind tekende Ethiopië jaar na jaar groeicijfers van 6 à 10 procent op. Daar heeft niet alleen Tigray maar heel Ethiopië van geprofiteerd. 
    
    Toch valt niet te ontkennen dat het TPLF het verlies aan invloed slecht heeft verteerd. In 2018 heeft de partij zich uit de nieuwe federale coalitie teruggetrokken. Was dat geen oorlogsverklaring door een gewezen guerrillabeweging die in Tigray over een aanzienlijke militaire macht beschikte? 
    
    
        Deckers: Wederzijds wantrouwen heeft zeker een rol gespeeld, maar de echte katalysator was volgens mij het vredesakkoord met Eritrea. Ik was daar zelf enthousiast over, maar intussen realiseer ik me dat Abiy zijn hand heeft overspeeld door een nagenoeg onvoorwaardelijk vredesakkoord te sluiten met de Eritrese president Isaias Afewerki. Hij heeft de aversie onderschat die de Eritrese president in Tigray opwekt. 
    
    Hoe valt dat te verklaren? Het TPLF en het Eritrese EPLF stonden schouder aan schouder in de strijd tegen de zogenaamde rode dictatuur van Mengistu. 
    
    
        Deckers: Na de val van Mengistu zijn hun wegen snel gaan uiteenlopen. Terwijl de TPLF-leiders in Addis Abeba het Ethiopisch federalisme op de sporen zetten, heeft EPLF-leider Afewerki zijn land via een referendum naar de onafhankelijkheid geleid. Het vervolg is bekend, Ethiopië en Eritrea raakten verwikkeld in een grensconflict dat algauw escaleerde tot een grootschalige oorlog die twintig jaar zou duren. Alleen al aan Ethiopische kant zijn daarbij 150.000 soldaten gesneuveld, hoofdzakelijk Tigreërs. Zo’n verleden veeg je niet uit met een handtekening onder een vredesakkoord. Vergeet ook niet dat Eritrea het Noord-Korea van Afrika wordt genoemd. Alle mannen moeten vanaf 18 jaar levenslang onder de wapens, een van de redenen waarom ze er massaal proberen te vluchten, meestal naar Tigray, waar vlak over de grens enorme kampen zijn ontstaan. Die kampen werden intussen geplunderd door het Eritrese leger, er is grote bezorgdheid over het lot van de 100.000 vluchtelingen. 
    
    Zowel Ethiopië als Eritrea ontkent de betrokkenheid van Eritrese troepen. Hoe geloofwaardig is dat? 
    
    
        Deckers: De bewijzen zijn verpletterend. Al mijn contacten in Ethiopië zijn eensluidend, het oorlogsgebied wemelt van de Eritrese militairen, aan wie trouwens de meeste plunderingen en moordpartijen worden toegeschreven. Abiy ontkent het in alle toonaarden, maar wellicht had hij de steun van Eritrea nodig om de militaire macht van het TPLF te breken. Om dezelfde reden heeft hij de deur opengezet voor gewapende milities uit de aangrenzende deelstaat Amhara. Die grijpen nu hun kans om oude territoriale aanspraken op Tigray hard te maken. 
    
    Het TPLF heeft zich als vanouds in de bergen teruggetrokken. Is dit het begin van een eindeloze guerrillaoorlog? 
    
    
        Deckers: Dat lijkt onvermijdelijk. Ik ben erg bezorgd. Bij de grote hongersnood in de jaren tachtig zijn officieel 1 miljoen doden gevallen, wellicht een grove onderschatting. Zoals de kaarten nu liggen, dreigt dat scenario zich te herhalen. Het conflict zet ook buiten Tigray hoogspanning op de relaties tussen bevolkingsgroepen. Tigreërs durven zich amper nog te vertonen, in Addis Abeba werden hun bankrekeningen geblokkeerd. Dit kan de hele regio ontwrichten. Niet alleen Eritrea is betrokken, er vechten Somalische militairen aan de kant van het regeringsleger. De kans bestaat dat het TPLF steun gaat zoeken bij Sudan en Egypte, landen die op ramkoers liggen met Ethiopië over de verdeling van het Nijlwater. 
    
    Hoe voelt het om machteloos toe te zien bij de teloorgang van een levenswerk? 
    
    
        Deckers: Het is bitter, er staat veel op het spel. Na enkele projecten vanuit de KU Leuven heb ik in 2003 bij de VLIR een structurele financiering versierd. Samen met Jan Nyssen, mijn eerste onderzoekscoördinator in Ethiopië die intussen hoogleraar aan de UGent is. We kregen 8 miljoen euro voor een tienjarig interdisciplinair project. Daar hebben we mooie dingen mee gedaan, zoals het opleiden van dertig doctoraatstudenten die intussen sleutelposities bekleden in het Ethiopische landbouwbeleid. We werken overigens in heel Ethiopië, Jan en ik hebben in zowat alle deelstaten gastcolleges gegeven. Toch blijft Tigray centraal staan, nergens hebben we meer impact gehad. Toen ik er in de jaren tachtig rondreisde, zag ik een maanlandschap zonder één boom. Intussen is 20 à 30 procent van Tigray vergroend, een enorme troef in het licht van de klimaatverandering. Al die winst dreigt nu verloren te gaan, al troost ik me met de gedachte dat kennis niet zomaar kan weggebombardeerd of geplunderd worden. Zo hebben we de appelteelt bij Tigrese boeren geïntroduceerd, niet vanzelfsprekend in een heet en droog klimaat, maar wel een belangrijke aanvulling van hun inkomen. Ik ken boeren, ze zullen die kennis niet laten verloren gaan, maar overdragen. Ondanks de oorlog – als ze die tenminste overleven. 
    
    ",Knack,https://www.knack.be/nieuws/wereld/opnieuw-honger-in-het-land-van-live-aid-vlaamse-professor-ziet-levenswerk-bedreigd/article-longread-1701333.html,0,0,0
2.xml,"De Green Deal, het plan van de Europese Unie om tegen 2050 klimaatneutraal te worden, moet het man-op-de-maanmoment van Europa worden: een grote stap voor de mensheid. Het zal de komende jaren stapje voor stapje ons dagelijks leven veranderen. 
    
    ","Vraag 11: Hoe groen wordt ons leven? 
    ‘De steden zijn de voortrekkers’ 
    IKEA heeft de afgelopen decennia de prijzen van meubilair gedemocratiseerd. Maar tegelijk was de Zweedse meubelgigant een symbool van de lineaire economie: er liep een rechte lijn van grondstof over product naar afval. Was een poot van een kastje of een sofa kapot, dan dumpte de consument de meubels en kocht nieuwe. Het leidde tot een wegwerpcultuur. Van al het materiaal dat het Europese bedrijfsleven verbruikt, wordt nu slechts 12 procent gerecycleerd. Sven Mastbooms, strateeg bij het innovatieadviesbureau Kindred Spirits, geeft nog een voorbeeld: “Apple lobbyde sterk voor regulering die ervoor zorgt dat zijn toestellen niet mogen worden geopend. Zo kun je ze niet repareren en moet je sneller een nieuw toestel kopen. Dat is commercieel belangrijk voor Apple.” 
      Maar er beweegt wat. Onlangs kwam IKEA met het nieuws dat de groep wellicht nog dit jaar begint met de verkoop van onderdelen van stoelen, kasten en bedden,  zodat de klanten hun meubels kunnen herstellen. De meubelfabrikant organiseerde ook al acties waardoor mensen hun meubels tweedehands konden verkopen. Daarmee zet IKEA de eerste stappen in de richting van een circulaire of kringloopeconomie. 
    
    Spectaculaire ontwikkelingen 
    In een kringloopeconomie wordt van bij het ontwerp van het product al nagedacht over hoe de materialen later kunnen worden hergebruikt. Het doel is dat er geen afval meer overblijft. De gebruikte sofa wordt tweedehands verkocht of ontmanteld, waarna de onderdelen grondstoffen voor een ander product worden, misschien zelfs in een andere sector. Van meet af aan hoogwaardige grondstoffen gebruiken is daarbij belangrijk. Zo gaan de materialen langer mee. 
      De overstap van een lineaire naar een circulaire economie is de hoeksteen van de Green Deal, die de Europese Unie eind 2019 lanceerde. Europa zet die groeistrategie sindsdien om in beleidsplannen en acties. Het ene na het andere beleidsdomein wordt aangepakt (zie kader De Green Deal in negen beleidsdomeinen). In oktober stelde ze de Renovatiegolfstrategie voor Europa voor, de Europese strategie voor de bouwsector. Het doel is het renovatietempo de komende tien jaar te verdubbelen. Die renovaties moeten zorgen voor meer energie-efficiëntie. Dat moet tegen 35 miljoen gerenoveerde gebouwen en 160.000 nieuwe groene banen opleveren. 
      Robert De Mûelenaere, de gedelegeerd bestuurder van de Confederatie Bouw, onthult welke technologieën er komende jaren aankomen: “Er komen vraaggestuurde ventilatiesystemen, die de ventilatie regelen op basis van de vochtigheid of de concentratie schadelijke stoffen in de lucht. De verwarming zal veel efficiënter zijn, dankzij lagetemperatuurverwarming via de vloer of de wand. Dat is perfect geschikt voor condensatieketels.” 
      Hij ziet ook “vrij spectaculaire” ontwikkelingen op het gebied van isolatie: “Denk aan nanomateriaal en vacuümisolatie. Bij vacuümbeglazing ligt de energieprestatie 30 procent hoger dan bij de beste driedubbele beglazing met glas van 1 centimeter dik. Dat biedt formidabele perspectieven.” De Mûelenaere maakt wel een kanttekening bij al die evoluties: de prijzen zullen tegen 2025 omlaag moeten. “Als de consument zo’n renovatie niet kan betalen, zal hij die niet doen. De banken hebben in dat proces een belangrijke rol te spelen.” 
    
    Slimme wijken 
    Dirk Holemans, coördinator van de denktank Oikos, meent dat de Europese Unie met de Green Deal een prachtige doelkans heeft gecreëerd, waardoor de landen en de regio’s de bal alleen maar moeten binnenkoppen. “Europa maakt veel geld bij voor een relancebeleid en koppelt dat aan de Green Deal. De Vlaamse regering moet nu een doortastend beleid ontwikkelen op het gebied van voeding, energie en een aantal andere domeinen. Het is een gouden kans.” 
      Daar heeft het lokale niveau vaak niet op gewacht. De steden zijn nu al een belangrijke motor van verandering. “We zitten in een fase waarin de pioniers, van stadsbesturen tot de Europese Commissie, elkaar vinden in gemeenschappelijke doelstellingen”, zegt Holemans. “Er ontstaan synergieën. De steden zijn de voortrekkers. Burgers organiseren zich bijvoorbeeld in energiegemeenschappen. Het zou dom zijn dat elke burger zijn eigen batterij wil, je kunt beter werken met een wijkbatterij. De burgers en de bedrijven zullen almaar vaker samenwerken in zulke projecten.” 
      Leuven is een voorloper. De organisatie Leuven 2030 bouwt aan een stedelijk netwerk dat inwoners, bedrijven, scholen, overheden en andere partners samen actie laat ondernemen, om de studentenstad klimaatneutraal te maken. Leuven 2030 onderzoekt bijvoorbeeld of warmtenetten in bepaalde wijken mogelijk zijn, hoe er meer transport via het water kan verlopen, hoe het landbouw- en voedingssysteem duurzamer kan worden en hoe de horeca ecologischer kan werken. 
      De toekomstdenker Sven Mastbooms verwacht dat de mogelijke financiële crisis die op de coronapandemie volgt, de transformatie van de steden kan versnellen. “Om de economie te stimuleren zouden overheden dan kunnen investeren in duurzame infrastructuurwerken. In de vijftienminutenstad, waar alles binnen de vijftien minuten bereikbaar is, zouden de leeglopende winkelpanden zich kunnen transformeren tot aangename, goed geventileerde coworkingplekken met geluidswerend glas, of tot een food court, waar ook werkzoekenden worden opgeleid.” 
    
    Van boer tot bord 
    De restaurantjes van dat food court zullen wellicht vaak werken met lokaal geteelde ingrediënten. De Europese Unie heeft ook haar nieuwe strategie voor voeding en landbouw al in plannen gegoten. Die strategie heet Boer tot Bord, een verwijzing naar de korte keten. De Europese Unie bepaalde onder meer dat 40 procent van het budget voor het gemeenschappelijke landbouwbeleid moet bijdragen tot de klimaatdoelstellingen. Een heikel punt is dat Europa het gebruik van chemische pesticiden, meststoffen en antibiotica sterk wil terugdringen. “Als er niets verandert, zal Vlaanderen, met zijn focus op industriële exportlandbouw, het heel moeilijk krijgen om die doelstellingen te halen. Ook daarin nemen de steden het voortouw. Gent en Leuven richten nu al structuren op om de distributie van de boer naar de burger professioneel te organiseren”, weet Dirk Holemans. 
      Gent en garde heet het Gentse beleid om het voedselsysteem van de stad te verduurzamen, van de productie tot de afvalverwerking. Een handig instrument is Vanier, een korteketenwebshop waar de retailers, de horeca, de grootkeukens en de cateraars hun aankopen kunnen doen bij producenten in Gent en omstreken. Leuven 2030 heeft met Voeding Verbindt een strategie om over te schakelen naar een lokaal voedingssysteem waarin de korte keten centraal staat. 
      Hoevewinkels, boerenmarkten, plukboerderijen en groenteabonnementen van organisaties als Buurderij hebben de wind in de zeilen. De coronacrisis versnelt de groei van de korteketenproducenten nog. Vorige week raakte bekend dat het aantal Belgische gezinnen dat aankopen doet bij lokale boeren en hoeveslagers in de eerste helft van vorig jaar met 44 procent is gestegen in vergelijking met 2019. In Vlaanderen zijn er zo’n 3000 korteketenproducenten. Vooral de jongeren blijken voor die stijging te hebben gezorgd. 
    
    ",TrendsMagazine,https://trends.knack.be/economie/beleid/hoe-groen-wordt-ons-leven-na-corona/article-longread-1696277.html,0,0,0
20.xml,"Met Niklas Dorsch (23) heeft KAA Gent een aanjager die het vak bij Bayern München leerde en bij de Buffalo’s zijn mentaliteit wil overbrengen. Maar makkelijk is dat niet. ‘Als je weet dat je goed bent, moet druk je stimuleren.’ 
    
    ","NIKLAS DORSCH 
    ‘Wedstrijden win je in het hoofd 
    Het zijn geen vrolijke tijden voor de Buffalo’s, laat staan voor de Gentse spelers, in een seizoen dat helemaal anders uitdraaide dan iedereen zich had voorgesteld. Dat geldt ook voor middenvelder Niklas Dorsch. Afgelopen zomer verliet hij de Duitse tweede klasse om een stap hoger te zetten bij een buitenlandse club die minstens Europa League en misschien zelfs Champions League zou spelen. 
      In een moeilijk seizoen toont de midden deze maand 23 geworden Duitse middenvelder zich een persoonlijkheid en een lichtpunt. Iemand die in een zeldzaam openhartig gesprek ook de tijd neemt om de zaken te benoemen. 
      Afgelopen weekend nam zijn ex-club FC Heidenheim het op tegen Karlsruher SC. Weet hij nog welke Buffalo daar ooit voetbalde? 
      Het antwoord komt meteen: ‘Gunther!’   
    
    Gunther Schepens, de Gentse teammanager, inderdaad. Hoe weet je dat? 
    
    
        Niklas Dorsch: ‘Ik kwam erachter toen ik hem vroeg waarom hij zo goed Duits sprak. Bleek dat ik bij de reserven van Bayern München een assistent-trainer had, Rainer Ulrich, die bij Karlsruhe nog Gunthers hoofdcoach was. Gunther zou met Karlsruhe ooit een werelddoelpunt hebben gemaakt dat in de herinnering bleef hangen. In elk geval in de zijne (lacht), want Youtube bestond toen nog niet.’  
    
    Jij ruilde twee jaar geleden Bayern München voor een onbekende tweedeklasser. Viel dat mee? 
    
    
        Dorsch: ‘Absoluut. Men noemt het de beste tweede klasse van alle toplanden, te vergelijken met de Belgische competitie: fysiek sterk, tactisch hoogstaand, met veel goeie jonge spelers ook. Ook Heidenheim haalde jonge talenten uit de tweede ploeg van Dortmund, Bayern, Schalke, ... Op HSV en Stuttgart zitten normaal 50.000 tot 60.000 kijkers, bij Heidenheim 15.000. Dat was ook gezellig, want klein en compact.’ 
    
    Kortom, je voetbalde er niet tegen je zin? 
    
    
        Dorsch: ‘Het waren twee fantastische jaren. Mijn eerste seizoen was het beste uit de clubgeschiedenis. En vorig seizoen was nog beter, met de promotiematchen tegen Werder Bremen. Twee jaar geleden polste Gent eens, maar toen ging dat niet door. Nu vond ik het een ideaal moment om weer een stap vooruit te zetten.’ 
    
    Wat leerde je in die twee jaar tweede klasse wat je in zes seizoenen Bayern nog niet oppikte? 
    
    
        Dorsch: ‘Ik leerde er wat je kan bereiken als je allemaal samen aan één touw trekt. En voor mekaar speelt, ook al hadden we niet de individuele talenten die je bijvoorbeeld hier wel hebt. Het geheim was om niet alleen op, maar ook naast het veld een team te vormen. Heidenheim was één grote familie. Wekelijks gingen we samen eten in de stad. Telkens daagden tien tot twaalf spelers op. Het helpt als je ook buiten het veld goed met elkaar opschiet. 
      ‘Ik vond het een goeie leerschool. Ook al vroeg iedereen, toen ik bij Bayern mijn contract niet verlengde, wat ik bij zo’n onbekende tweedeklasser ging zoeken. Maar ik wist dat het voor mijn persoonlijke ontwikkeling leerzaam zou zijn. Op voetbaltechnisch vlak had ik alles geleerd: tactisch, technisch, hoe je constant op hoog niveau met druk omgaat en presteert. Maar qua mentaliteit en ontwikkeling van mijn persoonlijkheid was Heidenheim een superervaring. Toen ik er aankwam, belandde ik als twintigjarige tussen spelers van dertig. Maar ik begreep dat ik verantwoordelijkheid moest opnemen en hen mee moest sturen. Die ervaren spelers aanvaardden dat. Hier probeer ik ook aan te geven dat we, als we samenwerken, meer kunnen bereiken.’ 
    
    Buikgevoel 
    Probeerde Bayern je niet te houden? 
    
    
        Dorsch: ‘Ik kon er een nieuw contract krijgen voor nog eens drie jaar. Maar voor een jong eigen talent is het heel moeilijk om je door te zetten. Vandaag is dat met Hansi Flick iets gemakkelijker. Maar met Niko Kovac toen niet. Onder Jupp Heynckes mocht ik één keer meedoen in de Bundesliga, tegen Eintracht Frankfurt. En zat ik op de bank in de Champions League tegen Real Madrid. Maar daarna vond ik het tijd om te gaan. Ik had anders opnieuw met de tweede ploeg moeten spelen. Mijn buikgevoel zei me dat het anders moest. Uiteindelijk maakte ik met de invallers in vierde klasse fantastische wedstrijden mee, zoals de derby tegen 1860. Maar ik wou bewijzen dat ik op een hoger niveau mee kon.’ 
    
    Dat je in concurrentie moest gaan met Thiago en Goretzka zal ook niet geholpen hebben? 
    
    
        Dorsch: ‘Natuurlijk niet. Als Thiago uitvalt, zet de trainer daar niet Dorsch, maar Goretzka, Kimmich, Javi Martínez of Tolisso. Voor ik een kans zou krijgen, kwamen eerst nog vier anderen aan de beurt. Hoe legt de trainer aan Goretzka of Martínez uit dat eerst Dorsch aan de beurt zou zijn? En wat gebeurt er wanneer je een jonge speler zet en het loopt fout? Dan zet je extra druk op jezelf. Heynckes durfde dat, maar die had dan ook alles gewonnen’ 
    
    Wat neem je mee voor de rest van je loopbaan als je zes jaar bij Bayern voetbalde? 
    
    
        Dorsch: ‘Daar moet je jezelf extreem op de voorgrond duwen, elke dag je ellebogen gebruiken. Niet onder de indruk zijn als je naast Lewandowski in de kleedkamer zit, maar tonen en uitstralen dat je ook iets wil bereiken. Kimmich drukte me dat op het hart: ‘Hé Dorschi, doe je ding. Kijk niet op naar al die namen, laat je door niemand opzijzetten.’ Dat hielp. 
      ‘Ik belandde er op mijn veertiende. Vanaf dag één was de druk enorm. Elke wedstrijd moesten we winnen. Alleen al omdat we Bayern München waren, en zeker met de tweede ploeg. Ook uit bij FV Illertissen, met 800 man op de tribune. Want je weet: als we hier niet winnen, lachen die ons uit. Je moet altijd winnen, ook als je op je telefoon een spelletje speelt. Waarschijnlijk is dat bij Real Madrid net zo. 
      ‘Elk detail telt daar. Iedereen die bij Bayern werkt, is – in gelijk welke functie – wereldtop. Die wil elke dag een maximaal rendement, ook als ze zich met het tweede elftal bezighouden.’ 
    
    Praatten de hoofdtrainers met jou of met andere jonge talenten? 
    
    
        Dorsch: ‘Mijn eerste training, onder Pep Guardiola, vergeet ik nooit. Hij onderbrak de training twintig minuten om uit te leggen hoe ik iets moest doen, terwijl de anderen stonden te wachten. Guardiola wilde uit elke speler, jong of oud, het maximale halen. Hij vond dat hij dan eerst moest duidelijk maken wat hij precies verlangde. Ancelotti bekommerde zich minder om jonge spelers. Heynckes praatte dan wel weer met de jongeren.’ 
    
    Kunstgras 
    Wat wist je van Gent, of van België? 
    
    
        Dorsch: ‘Mijn vader en manager waren hier geweest. Ik kon niet omdat we door corona nog voetbalden. Maar Gent belde me elke week om te benadrukken dat ze me echt wilden. Als een club – die nog uitzicht heeft op Champions League en minstens Europa League speelt – je zo graag wil, doet dat iets.’ 
    
    Wat wilde je hier als ervaring opdoen? 
    
    
        Dorsch: ‘Ik woon hier alleen en moet voor het eerst in alles mijn plan trekken. Plots trof ik een trainer die niet enkel Duits praatte voor een groep, maar ook Engels, Frans en Nederlands. Wat ik hier in zes maanden beleefde, maak je anders in vijf jaar niet mee. Voor mijn persoonlijke ontwikkeling is dit een heel leerzaam jaar, dat me zal helpen voor de rest van mijn carrière.’ 
    
    Wat verbaasde je het meest in België? 
    
    
        Dorsch: ‘Dat je hier veel ploegen hebt, waarvan ik de naam niet eens kende, die toch veel kwaliteiten hebben. En waar, zoals in de tweede Bundesliga, iedereen van elkaar kan winnen. Ik dacht dat je hier enkele grote clubs had, met Club Brugge, Anderlecht, Standard, Gent en Genk, en dan wat kleinere ploegen. Maar dat bleek niet zo. Dat ervoeren we al op de eerste speeldag, tegen STVV. Ook op een kunstgrasveld voetballen was een totaal nieuwe ervaring. 
      ‘Een aangename verrassing was dan weer hoe men in Gent meeleeft met het team. De stad ademt voetbal uit. Ik ben wel eens benieuwd hoe het is om hier voor een vol stadion te spelen.’ 
    
    Heeft het vertrek van Jonathan David zwaar gewogen? 
    
    
        Dorsch: ‘Hij was net weg toen ik kwam. Maar het kan toch niet dat alles in mekaar stort als één speler, hoe goed hij ook was, vertrekt? Zeker niet als je ziet hoeveel kwaliteit hier nog rondloopt. 
      ‘Bij Heidenheim vertrokken ook elk jaar de besten. En toch slaagde men er elk jaar weer in om een hechte ploeg te smeden die succesvol was. Van de elf basisspelers bij Heidenheim in mijn eerste jaar waren er vier nieuw. Het gaat erom dat wie nieuw is meteen geïntegreerd raakt en goed opgenomen wordt door de groep. Dat je snel een hecht geheel krijgt. 
      ‘Het kan dat het hier wat langer duurt, omdat je zoveel verschillende nationaliteiten hebt, met veel talen en verschillende culturen. In Duitsland is de voertaal Duits. Iedereen wordt in die ene, heersende mentaliteit meegezogen. Hier gaan sommigen anders om met tegenslag of opmerkingen. Een negatief gevoel blijft hier wat langer hangen. Soms voelt men zich van tevoren al half verloren wanneer iets niet klopt, terwijl in Duitsland dan iedereen een knop omdraait. Nu heeft men hier een mental coach aangesteld. Ik vind dat positief, omdat het mentale zo belangrijk is in topvoetbal. Deze spelers moet je niet meer leren hoe een bal te trappen, maar wel hoe ze omgaan met verlies, met een verkeerde pass, het missen van een kans.’ 
    
    Was de druk hier té groot? 
    
    
        Dorsch: ‘Dat weet ik niet. Ik ervaar druk als positief. Dat leerde ik bij Bayern. Als je weet dat je goed bent, moet druk je stimuleren. Negatieve druk is tegen degradatie spelen en weten dat je geen kwaliteit hebt. Maar hier loopt zo veel kwaliteit. Als je dat beseft, ervaar ík dat als positieve druk. Alleen gaat niet iedereen daar op dezelfde manier mee om.’ 
    
    Ook voor jou was het hier even wennen. 
    
    
        Dorsch: ‘Je moet je plek vinden in een nieuw geheel, observeren wie verantwoordelijkheid neemt wanneer het moeilijk gaat, en wie zich wegstopt. Tegen wie mag je iets zeggen? Wie kan daar absoluut niet tegen? Ik vond dat we iemand nodig hadden die de anderen aanspoorde. Dat probeerde ik, zoals in Duitsland. Meteen zag ik de anderen schrikken: ‘Is die kwaad op mij?’ Dus stapte ik op zo’n speler toe en zei: ‘Het is niet persoonlijk bedoeld.’ Wanneer ik in Duitsland iets verkeerd deed, gaven anderen mij op mijn kop. Maar ze sprongen me wel bij.’ 
    
    Waarom lukt het niet bij Gent dit seizoen? 
    
    
        Dorsch: ‘Een mentaal probleem, want voetbalkwaliteit is hier in overvloed. Een aantal spelers kunnen zo in de Bundesliga mee, als ze de mentaliteit daar oppikken. Wedstrijden worden vaak in het hoofd beslist. Vier trainers in één seizoen helpt natuurlijk ook niet. Weet je net wat de eerste eist, staat er plots een andere die iets helemaal anders wil. Telkens moet je helemaal omschakelen. Nu weet iedereen wie de baas is, wat hij van ons verlangt. Dat is duidelijk. Dat heb je hier nodig. Eindelijk is er rust. Niemand die nu nog denkt: als we nog eens verliezen, komt er weer een nieuwe trainer. Toch?’ 
    
    Vanhaezebrouck dweept met het voetbal van Guardiola. 
    
    
        Dorsch: ‘Toen hij arriveerde, was het hier een catastrofe. Dan kan je niet vragen dat we zoals Guardiola voetballen. Tegen Beerschot hadden we meer dan 70 procent balbezit, maar we verloren wel. Dan moet je doen wat de trainer deed: ons een video tonen met alle tegendoelpunten, zodat we konden zien wat er verkeerd liep. Want wat maakt in het topvoetbal het verschil? Details. Wat we eerst moeten doen, is compact staan, als een blok. En mentaal een knop omdraaien. 
      ‘Wedstrijden win je in het hoofd, met totale inzet en een groot hart, van achterin tot in de spits. Tim Kleindienst liep in de promotie/degradatiewedstrijden tegen Werder bij Heidenheim veertien kilometer, als spits. Ik ken alle cijfers van Gent niet, maar met deze kwaliteiten zit er veel meer in dan wat we al toonden. Op voorwaarde dat je erin gelooft. Als je met 2-0 achterstaat, moet je overtuigd zijn dat je dat nog kan omdraaien.’ 
    
    Maakt een trainer het verschil tussen een winnend en verliezend team? Of ligt het vooral aan de spelers? 
    
    
        Dorsch: ‘Een trainer is de kapitein van een schip die de richting en de doelen moet aangeven. Als een trainer een goed plan heeft en de spelers kunnen dat uitvoeren, heb je succes. Als de ideeën van de coach niet duidelijk zijn, dan doet de ene speler dit en de andere dat. En lukt het niet.’ 
    
    Vader 
    Hoe moeilijk was het voor jou dat je de afgelopen maanden in deze coronatijden alleen in het buitenland was en dat je dan nog eens thuis verliest van pakweg Liberec? 
    
    
        Dorsch: (emotioneel) ‘Denk je dat ik het fijn vond? Ik belde mijn vader en vroeg hem: ‘Wat doe ik hier, bij een club die nul op achttien haalde in Europa?’ Maar hij kalmeerde me en zei: ‘Je wordt daar beter en sterker van, je leert van zo’n ervaring.’ Het helpt als je na zo’n nederlaag niet alleen in de kleedkamer zit, maar die ervaring kan delen met twintig anderen, die … ook allemaal de kop laten hangen. (lacht) 
      ‘Natuurlijk is het zwaar. Maar als ik later nog eens in zo’n situatie beland waar alles verkeerd gaat, dan weet ik tenminste hoe je daarmee omgaat. Net zoals ik hier moest leren omgaan met verliezen. Want dat had ik nog niet meegemaakt bij Bayern. Maar ook niet bij Heidenheim.’ 
    
    Wie hielp je in zo’n moeilijke periode? 
    
    
        Dorsch: ‘Ik heb nog altijd veel aan mijn vader. Hij was destijds geen getalenteerde voetballer, maar zo’n grote libero die op alles trapte wat in zijn omgeving bewoog. (lacht) Toen toeschouwers nog toegelaten werden, zat hij bij elke wedstrijd in de tribune. Ook al moest hij daarvoor zes uur naar Hamburg rijden. Toen ik bij Nürnberg speelde, voerde hij me na school van ons dorpje naar de training. Honderdtwintig kilometer heen en evenveel terug. Om elf uur ’s avonds kwamen we thuis. Drie keer in de week deed hij dat. Gelukkig kon hij zijn job aan die trainingsuren aanpassen. Maar druk zette hij nooit op mij. ‘Als je morgen wil ophouden, dan stop je’, zei hij. Onbetaalbaar was wat hij voor mij al deed. 
      ‘Na elke wedstrijd krijg ik een berichtje. Hij nam een abonnement op de Belgische competitie. Mijn vader is belangrijk omdat hij eerlijk is, zegt wat hij denkt, goed of slecht. Zonder hem zat ik hier nu niet.’ 
    
    Wat vindt hij van je seizoen? 
    
    
        Dorsch: ‘Dat ik tot nu, ondanks de tegenslag qua resultaten, een stap voorwaarts zette. Omdat ik er in moeilijke omstandigheden in slaagde me te laten opmerken.’ 
    
    ",Sportmagazine,https://sportmagazine.knack.be/sport/magazine/wedstrijden-win-je-in-het-hoofd/article-normal-1692957.html,0,0,0
21.xml,"Dat staat op zijn arm, en het is in de ogen van Noa Lang (21) een van de mooiste boodschappen die zijn lichaam sieren. Omdat ze staat voor wat hij probeert. Een blik in het hoofd van de beste speler van Club Brugge de voorbije weken. 
    
    ","Dream, believe, achieve 
    Twee wedstrijdsituaties die symbolisch zijn voor de evolutie van Noa Lang als voetballer. 
      18 december 2019, een bekerduel tussen Telstar en Ajax (3-4). Het is nog de eerste helft en Dusan Tadic verstuurt een diepe pass op Lang. De bal gaat over de zijlijn. Dat leidt tot wederzijds onbegrip, noteren aanwezige media. Volgens de Serviër had Lang diep moeten gaan, de Nederlander vindt dat hij de bal in de voet had moeten krijgen. Erik ten Hag, hoofdcoach van Ajax, mengt zich in het debat en geeft Lang een voor iedereen duidelijk hoorbare uitbrander. ‘Noa, je moet gewoon diep lopen’, schreeuwt hij zijn aanvaller toe. ‘Je moet luisteren. Je moet het gewoon doen. Houd nou eens op. Dit is onze wedstrijd, niet jouw wedstrijd.’ Na de wedstrijd komt Ten Hag tegenover Fox Sports nog eens terug op het incident. ‘Noa moet het accepteren als de grote Tadic iets tegen hem zegt. Dat wil niet zeggen dat hij altijd gelijk heeft, maar op dat moment moet je je mond houden, accepteren en doorgaan.’ 
      17 januari 2021, een competitieduel tussen Beerschot en Club Brugge op het Kiel. Lang heeft net zijn oma verloren aan corona, maar dat weet de buitenwereld dan nog niet. Hij draagt een shirt onder zijn wedstrijdshirt met een boodschap, maar heeft dat op het moment dat Krepin Diatta geblesseerd voor verzorging naar de kant moet, nog niet kunnen tonen. Zijn ploeg leidt met 0-2 als Club Brugge een vrije trap mag nemen voor een fout op de Senegalees. ‘Noa, na de spelhervatting de rechterflank nemen’, roept Philippe Clement hem toe. Die spelhervatting wordt niks, en als een speer spurt Lang naar de flank, om die dicht te houden. Even later zorgt hij voor 0-3 en mag hij gaan douchen. 
      Twee wedstrijdsituaties, één boodschap. Zíjn wedstrijd is het niet langer, wat ook de omstandigheden zijn. Het kwartje is gevallen. Niet bij Ajax, wel in Brugge.  
    
    Geen zin 
    Acht scouts zet Club Brugge dezer dagen in om het succes van de laatste vijf jaar te bestendigen. Acht kenners, jong en oud, die op basis van tips en data wereldwijd de markt afspeuren, op zoek naar jong talent. Maanden op voorhand werken ze aan schaduwelftallen, om een vertrek op te vangen. Of, zoals voorzitter Bart Verhaeghe het vorige week nog zei: ‘Wij laten niks aan het toeval over. Ik weet nu al wie volgende zomer vertrekt. En we zoeken nu al naar vervangers.’ 
      Toen vorige lente Emmanuel Dennis en Krepin Diatta aangaven uit te zijn op een transfer, ging Club op zoek. Het had met Anthony Limbombe en Arnaut Danjuma al goeie ervaringen in Nederland en één van de profielen die naar voor kwamen, was dat van Noa Lang: 21, buitenspeler, en door Ajax vorig seizoen uitgeleend aan FC Twente. Corona maakte al na anderhalve maand een einde aan die volgende stap in zijn carrière, maar Lang, zo bleek, was op zoek naar speelminuten. Niet naar een transfer. Teruggekeerd uit Enschede wilde hij het waarmaken bij Ajax, liet hij Club Brugge weten, toen de West-Vlamingen zich een eerste keer meldden. Een tweede keer ook. En een derde en vierde keer. In een televisiereportage van FunX over voetbal op de pleintjes zei hij onlangs: ‘Ik wilde bij Ajax blijven, daar doorbreken. En als dat niet kon, dan maar uitlenen.’ Maar daar zag Ten Hag geen brood in: het was blijven en zich in de ploeg knokken, en onder meer aanvoerder Tadic uit de ploeg spelen, of definitief vertrekken. Uiteindelijk kwam hij daarom toch mee naar Brugge voor een gesprek. 
      Waarom hij uiteindelijk op deadlinedag een contract tekende, legde Lang met de kerst uit in Voetbal International. ‘In Brugge voelde ik direct waardering. Ze wisten alles van me en deden veel moeite om me te halen. Ze hadden zich verdiept in de voetballer én de mens. Bovendien lag er een plan. Na dat gesprek kreeg ik dagenlang berichtjes. Van de trainer, de voorzitter, iedereen. ‘Nummer 10 ligt klaar’ en ‘We hebben je nodig’. Toen heb ik gezegd: zeg de andere clubs maar af. Ik ga naar Club. Ajax wilde eigenlijk niet meewerken. Het kwam pas op de laatste dag van de window rond. Om 23.30 uur heb ik bij Jong Oranje nog allemaal zaken getekend en ingescand.’ 
      De huur van toen is inmiddels omgezet in een definitieve overeenkomst. Kostprijs: 6,5 miljoen euro. Aanleiding om toch overstag te gaan: zijn gemiste start bij Ajax. De Ajacieden begonnen op 13 september aan de competitie met duels tegen Sparta, RKC en Vitesse. Lang kreeg van Ten Hag acht minuten en had de boodschap begrepen. Als hij in die wedstrijden al niet werd opgesteld, wat zou de rest dan brengen? 
    
    Vrijheid 
    Zondagmiddag krijgt Club Brugge Standard over de vloer. Het was op Sclessin, dat we Lang een eerste keer in het shirt van Club zagen. Eén helft, als invaller aan de rust voor Emmanuel Dennis, gestart op links. In een matige wedstrijd van de kampioen was Lang in die 45 minuten een lichtpunt met dribbels, een goeie lange knal in de hoek en een gevaarlijke kopbal die door Arnaud Bodart tegen de paal werd geduwd. Een paar dagen later was er al meteen een eerste succesje. Uit bij Zenit hielp Lang, opnieuw invaller, via Hans Vanaken en Ruud Vormer Club mee aan de 1-2-winst. In goed een uur – een keer 45 en een keer 15 minuten – had de Nederlander laten zien dat hij in de combinaties Club wat bij kon brengen. Anders dan Dennis, van wie je zelden weet waar hij uitkomt als hij een dribbel begint, was Lang meer voorspelbaar. 
      In Amsterdam, ploeg van zijn hart, en Rotterdam, stad waar hij opgroeide, slaakten ze opgelucht een zucht: dream, believe, achieve, het kwam dan toch nog goed met zijn leitmotiv. 
      Wat hij nodig heeft? Warmte (wie niet?), respect (wie niet?), een schouderklopje (wie niet?) en vrijheid (wie niet?). Voor de rest zorgt hij zelf wel. Voetbalintelligentie? Die druipt van de Rotterdammer. Zijn moeder voetbalde ook, tot op het hoogste niveau zelfs, maar ze heeft niet graag dat hij het vermeldt in interviews. Toen hij er eentje gaf, aan Brahim Lakhal, een Nederlandse influencer/vlogger van Marokkaanse afkomst, en dat vermeldde, kon Lang het lachen amper inhouden. 
      Ontwapenend eerlijk is hij in dat soort momenten op televisie. Lang heeft lak aan mediatraining en politiek correcte antwoorden. Of het nu in de autostoel is bij Andy van der Meijde, de vlog van Brahim, de reportage op zijn pleintje in Rotterdam Zevenkamp, of in de Player’s favorite met Oussama Ahammoud: je krijgt altijd een spontane Lang te zien die op alle vragen antwoordt. Of dat nu over de relatie met zijn stiefvader Nourdin Boukhari (ex-speler van onder meer Ajax en Sparta en Marokkaans international) gaat, over die met zijn moeder of zijn vader, of over zijn overgang van Feyenoord naar Ajax. En over zijn angst, die keer dat hij nog amper recht kon, en de dokters na een MRI-scan vreesden dat hij nooit meer op topniveau zou kunnen voetballen. Gelukkig bleken de kleine breukjes in zijn onderrug na een periode van zeven maanden zonder voetbal alsnog geheeld te raken en kwam het allemaal goed. Sindsdien gaat hij geregeld onder de scanner, maar eerder uit voorzorg. 
      Zou jij met jouw talent al niet verder hebben moeten staan? Het is een bedenking die hij vaak hoort. In de reportage over de voetbalpleintjes haalt hij daaromtrent een gesprek met een vertrouweling aan. Die zegt hem: ‘Misschien wel. Maar ieder persoon heeft zijn eigen route, zijn eigen ontwikkeling, en jij wordt misschien wat later volwassener dan een ander.’ 
      En zo is het. Hij is gewoon wat later. 
      Nederlandse journalisten zijn verrast door de ontwikkeling die Noa Lang het laatste jaar doormaakt. Ten Hag vond al dat hij ‘meer volwassen’ was teruggekeerd uit Enschede, en die evolutie trekt hij door in Brugge. Weg uit zijn milieu van Rotterdam en Amsterdam leert hij in West-Vlaanderen verder op eigen benen staan. Steevast wel omringd door vrienden, maar op het veld is hij ambitieus en gedisciplineerd. Met op de rug het nummer tien, ‘het mooiste nummer dat er is.’ 
      Een speelvogel is hij geenszins, zeggen mensen die hem kennen. Hij gaat lopen of fitnessen als het moet, alleen niet altijd volgens het hem door de club opgelegde schema, zo eigenwijs blijft hij wel. Bij Ajax was er de concurrentie en ook wel het strakke van het systeem, in Brugge geniet hij vooral van zijn vrijheid. En dan is geen inspanning hem te veel, zagen we zondag, toen hij meer dan twaalf kilometer rende tegen KRC Genk. Philippe Clement stelde hem al op als buitenspeler op links, flankspeler op rechts, hangende spits in een systeem met twee. Lang kan het allemaal, zelfs de rol van spelmaker. 
      In het begin was het fysiek nog wat harken. Maar met de minuten in de benen kwam ook het rendement uit de benen, uit het koppie. Een eerste goal in Leuven, uit strafschop. Een eerste veldgoal tegen Mechelen, een week later. De eerste assists volgden binnen de week: tegen STVV, Lazio en Antwerp, tussen 5 en 13 december. Een eerste dubbel zelfs, thuis tegen Eupen, als afsluiter van het jaar, op tweede kerstdag. Na Nieuwjaar trok hij die lijn door: beslissend in Beerschot, beslissend op STVV en man van de match zondag op de topper tegen KRC Genk. 
      Het talentje dat bij de jeugd haast steevast speler van het tornooi werd, flikt het ook nu bij de volwassenen. Acht goals en vier assists in twintig duels met Club Brugge, dat zijn topcijfers. Verrast is hij niet. ‘Ik heb altijd geweten dat ik het kon.’ 
    
    Internationaal 
    Hij is er dan ook eentje van 125 procent, zegt hij in de vlog van Brahim al lachend. Vijftig procent Surinaams, dat heeft hij van zijn biologische vader. Vijftig procent Nederlands, dat heeft hij van zijn moeder. En 25 procent Marokkaans. Dat heeft hij van zijn stiefvader Nourdin Boukhari. In de vlog van Brahim komt die even in beeld, biddend, in traditionele kleding. Lang doet er mee aan de ramadan, niet omdat hij islamitisch is, maar hij heeft Marokkaanse halfzusjes en veel Marokkaanse vrienden en wil ook wel eens ‘beleven’ wat het is, een hele dag eten noch drinken tot de zon ondergaat. Hij houdt het ook vol, ondanks een looptraining, maar als Boukhari voor hem lekker heeft gekookt, kost het wel grote inspanningen om in het laatste anderhalf uur niet voor de geuren te bezwijken.  
      Boukhari, die een jaar of twaalf samenleefde met zijn moeder en die hij nog steeds spreekt, speelde een grote rol in zijn leven als voetballer. Fan van Ajax was Lang zijn hele leven, maar toen zijn moeder een relatie kreeg met de Ajacied, werd de droom om voor de Amsterdammers te voetballen steeds groter. Toen hij twaalf was, meldde de club zich een eerste keer. Noa voetbalde toen al een half decennium voor Feyenoord en zijn moeder vond de afstand te groot. Ze weigerde en voegde eraan toe: ‘Als ze jou echt goed vinden, komen ze wel terug.’ Een en twee jaar later stond Ajax er weer. Op zijn veertiende mocht hij gaan. Het was Nourdin die hem in de auto inlichtte, Noa wist geeneens van het contact. 
      Doordat zijn stiefvader een profvoetballer was, is Lang al eerder buiten Nederland geweest, Brugge is niet zijn eerste buitenlandse ervaring. Toen Boukhari naar FC Nantes werd getransfereerd, sloot Noa zich aan bij de Bretoense jeugd van de ploeg. En toen Boukhari in Istanboel voor Kasimpasa ging voetballen, voetbalde Noa voor Besiktas. Telkens bleef hij ook voor Feyenoord voetballen en met de Rotterdammers ook tornooitjes spelen. Het maakte van hem een wereldburger, die zijn talen leerde, Frans en Engels. 
    
    Tegenspraak 
    
        Dream, believe, achieve. Hij geeft het iedereen mee als levenswijsheid. Dromen van profvoetbal deed Noa Lang al heel vroeg. Het was zijn Surinaamse vader die hem naar zijn eerste clubje bracht. Noa was nog veel te jong en zijn pa moest bij de trainer van dat clubje heel hard aandringen om zijn zoon een kans te geven. Diverse keren vertelt Noa in de video-interviews dat verhaal, en telkens glinsteren zijn ogen: ‘Ik kreeg uiteindelijk toch een kans, toonde wat ik kon en na een paar minuten al zei de trainer: zondag hebben we match, doe maar mee.’ 
      Toen begon hij aan zijn droom. 
      Tussen dream en achieve lag een heel lange weg. Die liep, na een paar jaar, over Feyenoord en daarna Ajax. Die liep ook over doornen, want de voetballer bleek niet op zijn mondje gevallen. Geregeld, zo onthult hij in een van de interviews, moest zijn moeder zich melden op Ajax. Een keer zelfs kreeg ze er te horen dat het ‘één voor twaalf’ was. Lang: ‘Het kwartje moest vallen, vonden ze bij Ajax.’ Achteraf bekeken was het vooral ‘stoer doen’. 
      Zelfverzekerd, zo komt hij over. Sommigen noemen het arrogant. ‘Hier ben ik voor gemaakt’, klonk het in het najaar van 2019, toen we hem aan het werk zagen in Lille, in de Champions League. Nog voor die match, in september 2019, zei hij, pas 20, in een filmpje: ‘Als ik mijn carrière zelf zou kunnen bepalen, dan word ik een heel grote speler bij Ajax, pak ik prijzen, veel prijzen, en dan ga ik op mijn 24e, 25e voor een heel groot bedrag naar Real Madrid.’ Veel jonge voetballers dromen ervan, hij spreekt het ook uit. 
      
        Dream, believe, achieve. 
      Een beetje tegenspraak moet daarbij kunnen. In Amsterdam kregen ze grijze haren van het weerwoord van Lang. Toen we vorige week wat Nederlanders belden, die hem volgen, klonk het: ‘Bij jullie is dat blijkbaar van geen tel. Jullie bekijken hem op zijn voetbalkwaliteiten. En vanop wat afstand is het ons duidelijk dat Philippe Clement de juiste toetsen aanslaat. Ajax is toch wat strenger hé, vaste lijntjes. Noa lijkt beter te gedijen bij wat meer vrijheid.’ 
      Er is ook nog niks gebeurd op de Belgische velden om voor controverse te zorgen. Lang scoort, geniet en speelt gedisciplineerd, ook in balverlies. Een paar keer al gaf Club hem vrij voor de pers, voor een babbel voor of na de match. De eerste keer toverde hij daarbij een modieus brilletje op zijn neus. In Brugge was iedereen verrast, ze hadden Lang nog nooit met bril gezien. In de opname met Oussama Ahammoud, die Lang liet defileren in meegebrachte kleren, droeg hij het ook. 
      Aan zijn imago heeft hij lak. Wat mensen van hem denken? So what. Alleen zijn vrienden kennen hem echt. En voor zijn vrienden ís hij er. Eentje, zijn beste, is Justin Kluivert. 
      ‘Broer’ noemde hij hem net voor Nieuwjaar in een interview met Voetbal International. Broer is straattaal voor goede vriend. Toch benadrukken de twee dat hun band veel verder gaat dan dat. Kluivert en Lang kennen elkaar al zo’n tien jaar, zijn vaak met elkaar op vakantie geweest en als het even kan, vieren ze kerst bij elkaars familie. Het zijn meer broers dan vrienden. Twee lefgozertjes met zachte voeten, die als tieners droomden van een volle Johan Cruijff Arena. Maar Amsterdam is inmiddels ver weg. Terwijl Lang imponeert in Brugge probeert Kluivert via Red Bull Leipzig alsnog te slagen bij AS Roma. 
      Beiden hadden lak aan school. Ze keken liever filmpjes op YouTube als er een opdracht moest worden uitgevoerd, maar hadden een gemeenschappelijk doel: de Europese top halen. En dan het liefst samen. Lang, in Voetbal International: ‘Bij mij heeft het misschien wat langer geduurd, maar ik heb wel de Champions League gehaald. Ik ben niet bang. Ik ben op een goede manier zeker van mezelf. Deze stap is er eentje voor mijn ontwikkeling. En Justin? Ze zeggen dat er meerdere wegen naar Rome leiden. Hij heeft gewoon een directe vlucht genomen vanuit Amsterdam, haha. Maar we gaan het allebei halen. Geloof me...’ 
    
    ",Sportmagazine,https://sportmagazine.knack.be/sport/magazine/dream-believe-achieve/article-normal-1692971.html,0,0,0
22.xml,,"Walsende coaches 
    Terwijl de modale burger zich in januari buigt over een mogelijke aankoop van een vuurkorf of flanellen lakens, start de op- en verkoop van spelers. De ene mag terug naar eigen huis en speelt tegen Manchester City in plaats van KV Oostende, de ander probeert zijn vertrek naar nieuwe Griekse oorden te forceren. Ook trainers nemen steeds meer het heft in eigen handen en halen het koekje van eigen deeg uit de kortetermijnoven van de voetbalclubs. Leko vertrekt naar China, Losada naar Amerika. 
      De stoelendans begon al vroeg in het seizoen. Frank Vercauteren wordt aan de kant gezet voor Vincent Kompany, Gent wisselt Jess Thorup in voor László Bölöni, die dan weer plaats moet maken voor eerst Wim De Decker en dan Hein Vanhaezebrouck. KRC Genk zet de Duitser Hannes Wolf aan de deur na een teleurstellende seizoensstart en verwelkomt heer Thorup. Alvast voor 39 dagen, want dan vertrekt de Deen terug naar eigen land om hoofdcoach te worden van FC Kopenhagen. John van den Brom kleurt blauw-wit. Ook in de onderste regionen van de tabel zet de trainerswals zich verder. RE Mouscron ontslaat hoofdcoach Fernando Da Cruz, STVV dan weer Kevin Muscat. Jorge Simão en Peter Maes zijn de nieuwe figuren op de wedstrijdvloer. Nu ook Mbaye Leye bij Standard en de jonge, ogenschijnlijk rustige maar zeer begeesterde, Will Still overneemt bij Beerschot, zijn we klaar voor de laatste dans. 
      Het is geen nieuw of verrassend fenomeen, integendeel, het gebeurt met een soort van gemak waardoor de chronische onzekerheid van een coach als gebruikelijk onderdeel van de job wordt beschouwd. De prestaties zijn de belangrijkste factor, in combinatie met de verwachtingen en ambities van de club. Een 5 op 15 is onvoldoende voor een club als KRC Genk, Fernando Da Cruz mocht verder breien tot 3 op 27. Vervolgens komen we bij het menselijk kapitaal. De competenties, voetbalkennis, sociale vaardigheden en, niet te vergeten, de ervaring en het palmares van de coach. Het zit zo: hoe hoger het menselijke kapitaal, hoe minder snel de ontslagbrief volgt. Klinkt behoorlijk logisch tot dusver. Een competentere coach die goede prestaties neerzet met zijn/haar ploeg zal niet snel op het matje geroepen worden. De prijzenkast van Vercauteren, Van den Brom en de prestatie van Vanhaezebrouck met KAA Gent in 2015 laten weinig tot geen twijfel over hun competenties bestaan. Verder las ik in het lijstje van enkele onderzoekers dat coaches in eigen land langer mogen regeren, dat de leeftijd (hoe ouder hoe sneller de argwaan en het ontslag) en het al dan niet een gewezen topvoetballer zijn, mee deel uitmaken van ‘de levensduur’ van een coach. Coach in eigen land staat garant voor een betere communicatie met spelers van eigen bodem en bestuur, alsook een goede kennis over de competitie. Problematisch voor Ivan Leko, die dit wellicht moet oplossen met een puike Chinese prestatie, een meevaller voor Jess Thorup en zijn FC Kopenhagen. De 28-jarige Will Still kan op zijn beurt met zijn jeugdige verschijning en goede kennis over de Belgische competitie een gooi doen naar een lange ambtstermijn. 
      Kortom, de ene vertrekt, de andere komt. De ploegprestaties verbeteren, soms onmiddellijk zoals bij Mbaye Leye, soms geleidelijk zoals bij Vincent Kompany die zijn jonkies ondertussen in de buurt van play-off 1 laat voetballen en soms…helemaal niet. Een causaal effect tussen een trainerswissel en de ploegprestatie blijkt niet zo eenduidig, wat mij nog steeds achterlaat met het volgende vraagstuk: wanneer moet je als club de ontslagbrief voorbereiden? Na een 3 op 18 en een relatief goedkope ontslagpremie? Of dan toch maar wanneer de kleedkamer onrustig wordt en de reeds ouder wordende coach niet naar zijn wagen durft te gaan wegens joelende supporters, die deze ochtend in de krant de ‘vroegtijdig geschreven onrust’ van de journalist lazen? Het is een gewaagde dans, die van het trainerschap, en in heel wat gevallen relatief kort. Geniet ervan, beste Will, Ivan, Hernán, Mbaye en al de rest. Het is een vak apart en ik bewonder jullie passie voor het vak. En vergeet niet: hou maat! De column van Imke Courtois verschijnt tweewekelijks.
      
    
    ",Sportmagazine,https://sportmagazine.knack.be/sport/magazine/walsende-coaches/article-normal-1692973.html,0,0,0
23.xml,"Met Abdoulay Diaby haalde Anderlecht een aanvaller terug naar België die eerst met Mouscron en later met Club vaak op het juiste moment op de juiste plek stond, net dan wanneer wedstrijden beslist werden. Een replay. 
    
    ","Match winner 
    De Belgische balans van Abdoulay Diaby, geboren in Parijs en van Malinese afkomst? In 42 wedstrijden met Mouscron in 1B en 1A scoorde hij 16 keer, in 108 matchen met Club 36 keer. 
      Nadat hij België verliet, voetbalde hij voor Sporting Lissabon, Besiktas en Getafe. Dat waren niet zo’n succesverhalen, tenminste wanneer men zijn doelpuntensaldo in België als norm neemt. Nooit benaderde hij bij die clubs de trefzekerheid die hij hier toonde. Een extra motivatie om zich vanaf nu nog eens te tonen in het land waar het wel lukte. 
      Als warming up een replay van zijn beste matchen in ons land, in chronologische volgorde. 
    
    22/05/2014 STVV MOUSCRON 2-4 EINDRONDE 1B 
    Het is de laatste speeldag van de eindronde en nog drie van de vier deelnemers maken kans op promotie naar 1A. Mouscron-Péruwelz staat er met nog negentig minuten te gaan minder goed voor dan KAS Eupen en STVV, maar op deze doldwaze avond zullen drie verschillende ploegen zich virtueel in eerste klasse bevinden of wanen. Omstreeks 22 uur is het de beurt aan de ploeg van Rachid Chihab. Op dat moment is Abdoulay Diaby geen gerenommeerde aanvaller geweest in de reguliere competitie van tweede klasse. Uitgeleend door Lille bleef hij gedurende die competitie onder de radar, met amper drie goals. Ook zijn eerste wedstrijden in de eindronde zetten hem nog niet in de kijker. Hij maakt pas naam wanneer hij de promotiegoal scoort, in de extra tijd. De promotie van de ploeg met het kleinste budget van de vier (de vierde deelnemer was OHL) is een grote verrassing in die eindronde. Diaby, die voorheen nooit hoger voetbalde dan de Franse Ligue 2, met Sedan, ontdekt zo samen met zijn ploegmaats de Belgische eerste klasse. 
    
    15/08/2014 MOUSCRON STANDARD 5-2 JUPILER PRO LEAGUE 
    De Luikenaars worden belachelijk gemaakt op Le Canonnier. Standardtrainer Guy Luzon weet niet meer waar hij het heeft. In de verdediging beleven Dino Arslanagic en Laurent Ciman hun ergste nachtmerrie. Ze hebben hun handen vol met aanvalsduo Abdoulay Diaby en Steeven Langil. De twee speelden al samen bij Sedan en zijn weer herenigd. Ze kennen mekaar door en door: Diaby belde met Langil en drong persoonlijk aan om voor de nieuwbakken Belgische eersteklasser te kiezen. Tegen Standard staat nog een derde aanvaller op het veld die in bloedvorm is die dag: Anice Badri. Het trio dolt en scoort. Diaby maakt er twee en geeft een assist; na vier speeldagen zit hij al aan drie goals en twee assists. De verdedigers proberen het duo met alle middelen af te houden. ‘Mijn enkels zijn kapot getrapt’, vloekt Langil na de match. Diaby meldt hetzelfde. De frustraties hebben zich in onsportieve reacties geuit. Het mag niet, maar het is te begrijpen. 
    
    30/08/2015 CLUB BRUGGE STANDARD 7-1 JUPILER PRO LEAGUE 
    ‘Dit was een wedstrijd tussen een profclub en een amateurploeg’, verzuchtte Adrien Trebel na de pandoering die hij met de Rouches in Brugge kreeg. Beide clubs kwamen uit een moeilijke week. Club kreeg in de voorrondes van de Champions League thuis een 0-4 aangesmeerd van een veel te sterk Manchester United, Standard had Slavo Muslin een paar uur voor de aftrap ontslagen en zette Eric Deflandre als brandweerman van dienst op de bank. Na acht minuten is de match in feite al beslist. Diaby opent de score en maakt er vervolgens nog drie. Een paar dagen nadat de fans van Club hem uitfloten omdat alles wat hij die Europese avond deed mislukte, geniet hij: ‘Michel Preud’homme is me blijven verdedigen, ondanks mijn gebrekkige afwerking sinds het begin van het seizoen.’ Het is de eerste keer dat hij vier keer scoort in een match sinds hij prof is en krijgt als topschutter de trui met de stier op de rug. Een trui die hij ook een jaar eerder al droeg, maar dan met andere clubkleuren. 
    
    05/11/2015 CLUB BRUGGE LEGIA WARSCHAU 1-0 POULEFASE EUROPA LEAGUE 
    Met Europese wedstrijden heeft Abdoulay Diaby een moeilijke relatie. Met Club maakte hij er veertien mee, (voorrondes en poulewedstrijden in EL en CL inbegrepen) maar in geen enkele kon hij scoren. Hij is ook maar goed voor één assist, maar wel één die kan tellen. Wanneer Club op de vierde speeldag van de poulefase Legia Warschau ontvangt, moet het winnen om niet dan al uitgeschakeld te zijn. Daarom gaf Michel Preud’homme vooraf ook aan dat enkel de drie punten telden, niet de manier waarop ze zouden behaald worden. Zijn spelers knopen dat goed in de oren. Die avond is het spel van Club niet mooi maar wel doeltreffend. Diaby geeft zijn enige Europese assist aan Thomas Meunier die scoort en goeie punten behaalt met het uitzicht op een transfer naar een topcompetitie. Uiteindelijk volstaat die zege toch niet om dat seizoen Europees te overwinteren. 
    
    03/02/2016 CLUB BRUGGE KAA GENT 1-0 1/2 FINALE CROKYCUP TERUGWEDSTRIJD 
    ‘Het wordt mijn eerste bekerfinale als prof, en daarom een magisch moment.’ Abdoulay Diaby zegt het na de kwalificatie tegen AA Gent, op dat moment doorgaans Clubs zwarte beest. ‘Je moet er staan op de belangrijke momenten. Ik ben tevreden over mijn statistieken, maar er rest ons nog één match.’ Die ene match, de finale tegen Standard, zal Club verliezen, maar Diaby is dé man in de Brugse bekercampagne, met de meeste goals in de beker: twee in de kwartfinale, één in de heenmatch van de halve finale en één in de terugwedstrijd. De dag na de kwalificatie voor de finale staat dat er niet meer moet getwijfeld worden of de som die aan zijn transfer werd besteed (2,5 miljoen euro) gerechtvaardigd was. ‘Het is om doelpunten te maken dat Brugge me kocht.’ 
    
    15/05/2016 CLUB BRUGGE RSC ANDERLECHT 4-0 PO1 
    Het uitgangspunt voor de aftrap is duidelijk: als Club Anderlecht klopt, is het kampioen, voor het eerst in elf jaar en voor het eerst sinds Trond Sollied geen trainer meer is. De sfeer op Jan Breydel is indrukwekkend, met rookbommen en al wat er bij hoort. Net wanneer het publiek op minuut 23 zoals steeds warm applaudisseert als eerbetoon aan François Sterchele passeert Diaby Silvio Proto met het hoofd. Het stadion ontploft. Vijf minuten later slaat hij weer toe. Met 2-0 kan Club in zo’n atmosfeer niets meer overkomen. Het scoort zelfs nóg twee keer. Dat seizoen sluit Diaby af met twintig doelpunten in alle competities samen, plus nog eens negen assists. Hij is één van de helden van die dag. Eerst blijven de Brugse fans na afloop op hun plaats zitten, zoals hen gevraagd was. Maar zodra de spelers de zo lang verwachte trofee de lucht in steken, zijn ze niet meer te houden en volgt een bestorming van het veld. 
    
    17/12/2017 CLUB BRUGGE RSC ANDERLECHT 5-0 JUPILER PRO LEAGUE 
    ‘Zonder de play-offs waren we al kampioen, helaas is er dit systeem.’ Abdoulay Diaby stelt het vast na een nieuwe demonstratie tegen paars-wit dat voor Kerst al op dertien punten van de Brugse leider staat. Nooit eerder troefde blauw-zwart Anderlecht met zo’n score af. Diaby bewijst die dag dat Anderlecht in België één van zijn favoriete slachtoffers is. Hij scoort twee keer in de extra tijd van de eerste helft, en geeft vervolgens een assist die Club een penalty oplevert. Eén die hij het liefst ook nog zelf had omgezet, maar het is Jelle Vossen die zich achter de bal zet en scoort. Wordt dit niet zijn seizoen, luidt de vraag na afloop? Diaby houdt de voetjes op de grond. ‘Daar ben ik niet mee bezig.’ Terwijl hij zijn matchanalyse geeft, vraagt een ploegmaat zich in zijn rug af: ‘Is dit niet het slechtste Anderlecht waar we ooit tegen gespeeld hebben?’ 
    
    22/04/2018 CLUB BRUGGE STANDARD 4-4 PO 1 
    Club domineerde de gewone competitie, maar in de play-offs wordt het nog spannend omdat het Standard van Ricardo Sá Pinto aan een enorme remonte bezig is. De dag na deze wedstrijd heeft de pers het over ‘een propaganda voor aanvallend voetbal’, ‘een topspektakel’. Met twee spelers in de hoofdrol: Junior Edmilson langs Luikse zijde, Diaby bij Brugge. Allebei scoren ze twee keer. Op dat moment is het nog niet geweten, maar de Franse Malinees is aan zijn afscheidstournee bezig in België. Na de zomer wordt zijn transfer naar Lissabon bekend gemaakt. Na de spektakelmatch tegen Standard werkt hij nog twee wedstrijden af met Club. De drie laatste, waaronder de titelmatch op Sclessin, mist hij door een blessure. In die twee laatste duels scoort hij nog eens, opnieuw tegen Anderlecht. Uiteindelijk is dat de conclusie: tegen de Rouches en paars-wit maakte hij de meeste goals. Tegen minstens één tegenstander zal dat niet langer het geval zijn. 
    
    ",Sportmagazine,https://sportmagazine.knack.be/sport/voetbal-nationaal/hoe-abdoulay-diaby-een-matchwinnaar-werd-bij-mouscron-en-club-brugge/article-longread-1692937.html,0,0,0
24.xml,"Nu hij zijn geloofwaardigheid heeft teruggevonden bij tweedeklasser Union, zou het wel eens kunnen dat Felice Mazzu zijn terugkeer naar de top van het Belgisch voetbal voorbereidt. ‘Promoveren is de beste manier om terug te keren in 1A.’ 
    
    ","‘Men had lang niet het juiste beeld  van mij’ 
    Donderdag 14 januari 2021. Een vers laagje sneeuw maakt voetballen deze ochtend onmogelijk en dus rijden we van Lier naar Tubeke, door Sint-Gillis. De voormiddagtraining van Union, die oorspronkelijk in de provincie Antwerpen voorzien is, wordt binnen afgewerkt, in het nationale trainingscentrum in Tubeke. Vandaag is er in heel België geen betere plaats te vinden om een balletje te trappen. Het is ook de ideale locatie om met een trainer te praten die plots opnieuw in de belangstelling staat, nu halfweg het seizoen reeds alle spankracht uit 1B verdwenen is. De coach is trots dat hij zijn comeback helemaal alleen gemaakt heeft. 
    
    Ondanks de sneeuw en de kou sta je hier al glimlachend, bruisend van energie zelfs. Is dat de voldoening van opnieuw op je plaats te zitten, op de bank van een ambitieuze ploeg? 
    
    
        FELICE MAZZU: ‘Bij Union heb ik weer een familiale club gevonden, een club met een geschiedenis. Dat had ik misschien wel nodig om me opnieuw goed te voelen in het voetbalmilieu. Als je voor het eerst in twintig jaar overkomt wat ik vorig jaar met mijn ontslag bij Genk meemaakte, moet je daar eerst mee leren leven. Ik heb me twee, drie maanden volledig afgesloten, maar toen Union aan de deur klopte, wou ik er opnieuw induiken. En hier heb ik heel snel mijn plezier teruggevonden. Dat was ik verloren in Genk, waar ik teleurgesteld en gefrustreerd was.’ 
    
    Over de titel praten 
    In alle kampioenschappen wordt er momenteel geklaagd over het moordende ritme, maar Union komt net uit een maand pauze. Tijdens die lange onderbreking leek iedereen jullie al als kampioen te zien. 
    
    
        MAZZU: ‘We zijn gestopt op 20 december, we hebben de trainingen hervat op 4 januari en de competitie begon terug op 23 januari, dus dat is inderdaad lang. Dan krijg je sowieso momenten van decompressie, ook omdat de doelen op een bepaald moment erg ver weg lijken. In een kampioenschap met acht ploegen weet je op voorhand dat je seizoen niet erg ritmisch zal verlopen. Er resten ons vandaag nog dertien matchen. Dat is weinig, erg weinig. 
      ‘Het nadeel daarvan is dat sommigen inderdaad al over de titel spreken. Ik heb daar al veel over gepraat met mijn spelers. Een voorsprong is goed, maar dat wil niets zeggen in het voetbal. Drie nederlagen, het kan ons morgen overkomen. We moeten de focus behouden tot op het einde. Ik heb er nog over gesproken met de spelers na de match tegen Genk (op 13 januari speelde Union in een vriendschappelijke wedstrijd 4-4 gelijk tegen Genk nadat het eerst 1-4 voor stond, nvdr) Al sinds het begin van het seizoen maakt onze werkkracht het verschil. Verliezen we dat, dan verliezen we alles. Ik was niet tevreden en dat heb ik hen ook laten weten.’ 
    
    Net zoals met Genk in het begin van het vorige seizoen, start je het jaar 2021 als de te kloppen ploeg. Wat verandert dat concreet aan de voorbereiding van een match? 
    
    
        MAZZU: ‘Zoiets speelt vooral op mentaal vlak. Het gaat over de rol die je opneemt. In het begin van het seizoen wilde Westerlo kampioen worden, net als wij. Bij Seraing daarentegen kregen ze al etende honger. Vandaag zijn ze zoals wij, ze willen die titel. Die toespraak geef ik aan mijn spelers. Het is aan ons om te blijven bewijzen dat niemand anders op de eerste plaats thuishoort.’ 
    
    Professioneel én familiaal 
    Welke ambitie heeft Union? 
    
    
        MAZZU: ‘De ambitie is zeer duidelijk. Onze Engelse bazen zijn hier voor het derde jaar, en ieder jaar stellen ze budgetten ter beschikking die zeer behoorlijk zijn voor tweede klasse, al doen ze geen gekke dingen. Los van het financiële aspect is er de zekerheid dat de club niet zal opgeven voor ze haar doel bereikt heeft. Het is erg geruststellend om in een dergelijke context te werken, om te weten dat je midden in de transferperiode niet bang hoeft te zijn om je beste spelers te verliezen. Voor de rest hebben is Chris O’Loughlin (sportief directeur, nvdr) ook Engelstalig en vergaderen we regelmatig met Alex Muzio (voorzitter van Union, nvdr) via videoconferentie om de grote beslissingen te nemen.’ 
    
    De club traint in Lier en bijna alle spelers wonen in de provincie Antwerpen: veel lijkt er niet over van de kleine familiale club waarover je sprak. 
    
    
        MAZZU: ‘Dat familiale voel je vooral in de onderlinge relaties. Dankzij ons bestuur genieten we van een aanzienlijke structurele impact, met het buitengewone opleidingscentrum in Lier. Maar een club die superprofessioneel is, kan tegelijkertijd ook superfamiliaal zijn.’ 
    
    Goed gestructureerde clubs lopen vaak enkele stappen voor op de concurrentie, zeker inzake rekrutering. Kijkt de club al uit naar mogelijke versterkingen in de zomer met het oog op de promotie? 
    
    
        MAZZU: ‘Neen, helemaal niet. Zolang het werk niet af is, houd ik me niet bezig met de toekomst. Anderzijds weten we dat het management op de Engelse manier werkt, met een rekruteringsstructuur, gebaseerd op statistieken en data. Ze kijken duidelijk al naar de toekomst, met een plan A en een plan B. Ik wil echter respect tonen voor mijn groep. In dit stadium is er geen sprake van inmenging die ons zou kunnen schaden.’  
    
    Je moet toch ideeën krijgen als je ziet dat Beerschot dit seizoen standhoudt met een ploeg die bijna niet veranderd is na de promotie. Hetzelfde zien we bij OH Leuven. 
    
    
        MAZZU: ‘Het is het bewijs dat Hernán Losada en Marc Brys schitterende trainers zijn. Ook al werd en wordt 1B bekritiseerd, die twee ploegen tonen aan dat het misschien tijd is om rekening te houden met het aantal kwalitatieve spelers op dit niveau.’ 
    
    Zou het een persoonlijke revanche zijn om volgend seizoen terug te keren naar eerste klasse? 
    
    
        MAZZU: ‘Het zou geen wraak zijn, laat staan een persoonlijke prestatie, maar na wat er bij Genk gebeurde, is promoveren met je eigen club wel de beste manier op terug te keren naar eerste klasse. Ik zou terugkomen door hard te werken, zonder dat ik ergens een warme stoel aangeboden krijg. Daar ben ik sowieso niet aan gewend. Op twintig jaar tijd ben ik één keer ontslagen, en ik was uitgerangeerd. Anderen stapelen de mislukkingen op, maar vinden uiteindelijk altijd een plek. Niet iedereen krijgt evenveel krediet. Dat is een kwestie van perceptie. En ik stel vast dat men lang niet het juiste beeld van mij had.’ 
    
    Heeft de berichtgeving in de media dit beeld in de hand gewerkt? 
    
    
        MAZZU: ‘Ja, duidelijk. En ik heb niets tegen u. Het is niet eens een kritiek. Maar het publiek, de sociale media en de pers genereren die perceptie. Daar kan je niet veel aan veranderen. Op mijn leeftijd gaat het erom dat je de passie en de goesting terugvindt.’ 
    
    Gouden Schoen 
    Je sprak daarstraks over de vriendschappelijke match tegen Genk. De relatie met het Limburgse bestuur is dus hartelijk gebleven? 
    
    
        MAZZU: ‘Je hoeft geen goede of slechte relaties te hebben. Dit is voetbal, dit is het leven. Ik zat in een project, en het heeft niet gewerkt. De mensen die toen hun beslissing namen, hadden hun redenen, dat moet je accepteren. Ik kende de regels van het spel voor ik eraan begon. Wanneer ik mijn elftal opmaak, is het net hetzelfde. Wie op de bank zit, is teleurgesteld, wie mag spelen, is tevreden. Dat zijn keuzes die je maakt, en die zullen altijd behoorlijk subjectief zijn.’ 
    
    Was je verrast door de derde plaats van Paul Onuachu op de Gouden Schoen? 
    
    
        MAZZU: ‘Neen, helemaal niet. Voor mij mocht een speler als hij of Théo Bongonda zelfs op de eerste plaats eindigen. Met Paul heb ik gewerkt toen hij net was aangekomen bij Genk. Hij had toen al dezelfde kwaliteiten als vandaag, maar ik had Ally Samatta als de onbetwistbare titularis voorin en een aanzienlijk aantal spelers op het middenveld. Dat maakte het moeilijk om hem meteen te integreren. Paul was goed, maar hij drukte zich nog niet zo goed uit als op dit moment. Vandaag weet ik zeker dat hij topscorer zal worden. Een atypische speler zoals hij, met zijn gestalte, kan een heel team beter maken als je je systeem aanpast aan zijn kwaliteiten. Genk doet dat vandaag erg goed met de stootkracht van vleugelspelers als Ito en Bongonda, die met hun centers voor veel gevaar zorgen.’ 
    
    Hoe verklaar je de transformatie van Théo Bongonda, die vorig seizoen niet zo fel woog op het Limburgse spel? 
    
    
        MAZZU: ‘Toen Bongonda arriveerde, was hij meteen drie maanden geblesseerd. Een speler die zo lang stilzit, heeft dezelfde tijdspanne nodig om terug op zijn beste niveau te komen. Dat was dus exact de periode dat ik in Genk was. Op dit moment is Théo zeker een van de beste spelers van het kampioenschap. Hij heeft de stootkracht, de feeling en de snelheid. Daarnaast is het een speler met een bijzonder mentaal profiel. Hij presteert goed omdat zijn trainer de juiste aanpak heeft gevonden.’ 
    
    Een speler met een atypische gestalte integreren, je bekommeren om een andere die emotioneel wat minder stabiel is: bevalt dat aspect van de job je het meest? 
    
    
        MAZZU: ‘Het hoort bij de job. Spelers zijn geen robotten of objecten. I k heb altijd geprobeerd om de menselijke kant en discipline met elkaar te verzoenen. Je moet je eerst bekommeren om je spelers, voordat ze zich interesseren in je spelfilosofie. Je moet zorgen dat je ze dicht bij je hebt.’  
    
    Charleroi 
    Te horen aan wat er de afgelopen maanden over jou werd gezegd door enkele van je voormalige spelers bij Charleroi, leek dat aan het einde van je avontuur daar niet langer het geval te zijn. Deed die kritiek pijn? 
    
    
        MAZZU: ‘Ik denk dat iedereen iets nieuws nodig had. En in het voetbal telt het verleden niet. Sommigen vergeten in ieder geval heel vlug en zien alleen het heden en de nabije toekomst. Ik kan de redenering wel begrijpen, maar dat neemt niet weg dat vergeleken met de relatie die ik altijd heb gehad met mijn spelers in Charleroi, ik van sommigen dingen heb gehoord die me niet gelukkig hebben gemaakt. Soms had ik beter mijn oren toegestopt.’ 
    
    Toch hebben we de indruk dat jouw naam steeds weer boven komt drijven zodra Charleroi een moeilijke periode doormaakt, zoals afgelopen herfst. Alsof je voor het leven aan de club verbonden bent. 
    
    
        MAZZU: ‘Charleroi is niet alleen mijn club, het is veel meer dan dat. Het is mijn stad. Het is de streek van mijn papa, van mijn jeugd. Maar dat mijn naam in de perszaal wordt genoemd, doet me niet zoveel. Ten eerste omdat ik denk dat Karim (Belhocine, nvdr) al bijna twee seizoenen fantastisch werk levert, en ten tweede omdat het vandaag achter me ligt. Maar mocht Charleroi op een dag zijn deuren opnieuw openzetten voor mij, dan zou dat een zeer emotioneel moment zijn.’ 
    
    ",Sportmagazine,https://sportmagazine.knack.be/sport/magazine/men-had-lang-niet-het-juiste-beeld-van-mij/article-normal-1692979.html,0,0,0
25.xml,"Op zijn 33e zegt Marouane Fellaini niet bij voorbaat neen tegen een laatste zomerliefde met de Rode Duivels. We gaan na hoe die terugkeer, die door velen wordt verwacht, in de handen ligt van één man. 
    
    ","De schaduw van de reus 
    Lange schaduwen en een voortdurende spanning: vaak levert dat vervelende thrillers op, zelden een meesterwerk. Maar in beide gevallen hangt dat meer af van het genie van de regisseur dan van de acteerprestaties van één uitzonderlijke acteur. Het is een metafoor uit de cinema om een decor neer te zetten dat we meenden al veel te vaak gezien te hebben. Wanneer, met een groot toernooi in aantocht, een bondscoach zich eenzaam, met de balpen in de hand, voor moeilijke keuzes ziet geplaatst. 
      Kiezen is, zoals het spreekwoord zegt, ook een beetje verliezen. Talent verliezen, of een systeem, of een persoonlijkheid. Dat is ook het opgeven van unanimiteit. Roberto Martínez weet dat maar al te goed. Tegen de mening van bijna een gans land in verdedigde hij tussen 2016 en 2018 fanatiek zijn stelling dat Radja Nainggolan niet onmisbaar was in zijn ploeg. Het is het bewijs dat deze bondscoach, die vaak wordt omschreven als een diplomaat, ook een compromis durft af te wijzen. 
      Sinds de aankondiging van zijn vroegtijdig afscheid aan de nationale ploeg op 7 maart 2019 moet Marouane Fellaini ongetwijfeld in dat recente verleden aanwijzingen zoeken voor zijn nabije toekomst. Iedereen ziet hem komende zomer al in zwart-geel-rood, maar dat zal uiteindelijk afhangen van de goodwill van één man. Nochtans rijpte de voorbije weken in het hoofd van de meeste van de elf miljoen Belgische bondscoaches de idee dat de ervaring en de 87 selecties (met daarin 18 goals) van Big Mo de beste argumenten zijn om hem als oplossing te zien voor het mogelijke forfait van de geblesseerde Axel Witsel. De bondscoach van zijn kant kijkt liever op de klok en denkt aan de meer dan twintig weken die er liggen tussen de blessure van de nummer 6 van de Rode Duivels en de datum waarop de EK-selecties moeten ingediend worden bij de UEFA. 
      Alsof voetballend België met zijn controles met de zool en zijn stilistische hoogstandjes tijdens de kwalificatiecampagne tegen Rusland, Schotland, Cyprus of Kazachstan niemand voor de gek had gehouden. Alsof die eerste plaats in de poule van de Nations League niet heeft bestaan. Alsof de 194 centimeters van Fellaini alles kunnen veranderen. Alsof niemand het slachtoffer geworden is. Alsof het echte valse afscheid van Fellaini achter de schermen nooit bevestigd is. 
    
    Cliffhangers 
    Toen Roberto Martínez in de herfst van 2019 naar China vloog, had hij zijn redenen. ‘Toen Marouane officieel aankondigde dat hij als international met pensioen ging, konden we niet anders dan zijn beslissing respecteren en hem bedanken voor al zijn verwezenlijkingen bij de Rode Duivels’, legt de bondscoach uit vanuit zijn kantoor in Tubeke. ‘Maar dat heeft onze benadering niet veranderd. We blijven elke speler die nog actief is scouten. Elke speler die ons van dienst kan zijn volgen, dat is gewoon een deel van mijn werk.’ 
      Dat hij nog altijd in aanmerking kwam voor de nationale ploeg, charmeerde Fellaini wel. Bij elk publiek optreden kon hij wel indicaties oppikken over zijn nabije toekomst. Het was alsof hij voetbalde om een verlangen naar hem op te wekken. Want luidde de boodschap op Instagram bij zijn afscheid in maart 2019 niet als volgt: ‘ik wens de huidige trainer en de ploeg veel succes in de komende kwalificatiecampagne’? Daarbij had hij het dus niet specifiek over het Europees kampioenschap, dat altijd ergens in een hoekje van zijn hoofd is blijven zitten.  
      Alsof het punt dat hij achter zijn internationale carrière zette, eerder een cliffhanger was. Een open deur voor publieke geheimen en fantasieën die sindsdien zorgvuldig gekoesterd werden. Bovendien spreekt men in de entourage van de speler vandaag de dag meer over een pauze dan een pensioen. ‘Indertijd had hij er net een goed WK opzitten en vond hij dat het het juiste moment was om wat uit te blazen’, bevestigt trouwens Karim Mejjati, sinds jaar en dag zijn makelaar. ‘En toen hij naar China vertrok, wist hij ook niet waar hij qua voetbal terecht zou komen. Hij wou zich wat tijd geven om zich aan te passen. Hij wilde ook vooral vermijden dat hij het Belgisch elftal zou benadelen als zijn niveau onvoldoende zou blijken te zijn. Ondertussen is hij erachter gekomen dat het een nogal fysieke competitie is, met loodzware trainingen, en dat er veel gelopen wordt. Kortom, hij zet zich nog altijd honderd procent in en heeft nog altijd het niveau van twee jaar geleden. Zodus…’ 
      Nog een cliffhanger dus. En vooral een erg coherent verhaal van een speler die zich de laatste jaren – met name toen Axel Witsel en Yannick Carrasco naar Azië trokken – altijd sceptisch toonde over de in zijn ogen gewaagde combinatie van enerzijds een lucratieve loopbaan in China en anderzijds onberispelijke prestaties bij de nationale ploeg. 
      Vandaar dat de haakjes in zijn verhaal in maart 2019 open bleven staan. Dat was een maand nadat hij met Shandong het Chinese kampioenschap had leren kennen en ervaren had dat dat competitiever was dan verwacht. In twee volledige seizoenen bevestigde de Rode Duivel de reputatie van onze landgenoten in het buitenland, maakte hij 21 goals in 57 wedstrijden, hield hij Shandong Luneng in de top vijf van de competitie en pakte hij – bij de tweede poging – de Chinese beker. Nog beter voor zijn imago: hij werd de grote broer in de kleedkamer, de sleutelfiguur in de begeleiding van de jonge Chinese generatie van een club waarvan de academie beschouwd wordt als een internationale referentie. Roberto Martínez, goed ingelicht over zowel het vormpeil van zijn reus als de evolutie van diens voetbal, spreekt over een Fellaini die zijn positie een beetje heeft aangepast: ‘Hij speelt nu wat lager. Hij is de speler die aanwezig is vóór de verdediging om er met de bal uit te komen, naar voren te voetballen en dan zijn uitzonderlijke kwaliteiten te benutten om in de grote rechthoek op te duiken. Dat is een erg interessante positie, hij haakt dus echt af om het spel op te bouwen.’ 
      Genoeg om het vertrouwen te behouden en op zijn 33e nog een uitstekende fysieke conditie te onderhouden. De Chinese statistieken laten vermoeden dat hij nog tot meer in staat is dan gewoon de nationale ploeg te depanneren. In de wandelgangen wordt zelfs gesproken over een mogelijke terugkeer naar Europa volgend seizoen – er wordt gegrapt over zijn ‘vriendschappelijke’ relatie met José Mourinho. Er wordt dus veel twijfel gezaaid en niemand durft er uitspraken over te doen, wel wetende dat het laatste woord allicht alleen aan de speler zelf zal zijn. 
    
    Openbaring 
    Naar verluidt zou hij zelf al een beslissing genomen hebben, maar grote verleiders zijn vaak ook getalenteerde evenwichtskunstenaars. De Rode Duivel met de op negen na meeste caps in de geschiedenis liet de voorbije maanden bij elk van zijn publieke uitlatingen handig de deur op een kier staan. Je kunt je nek uitsteken, afkerig zijn van het belachelijke, maar niet de geruchten vrezen. Welnu, in de entourage van de speler vindt men het plezant om te blijven herhalen ‘dat hij nog geen besluit heeft genomen’. Het verhaal wordt gerekt als in een stationsromannetje. Ene Zinédine Zidane gedroeg zich in 2005, enkele maanden voor het WK in Duitsland, net hetzelfde wanneer het ging over de raadselachtige redenen van zijn terugkeer naar de nationale ploeg van Frankrijk. Enkele uittreksels uit een interview met het magazine France Football: ‘Op een nacht werd ik plots om drie uur wakker en toen heb ik met iemand gesproken (…) Het was alsof ik machteloos stond tegenover een kracht die mijn gedrag dicteerde en ik leek wel een openbaring te krijgen: opeens had ik zin om terug te keren.’ 
      Fellaini is oud en wijs genoeg om te weten dat de enige hogere macht die hem weer op weg kan zetten naar de Rode Duivels waarschijnlijk Roberto Martínez heet. Met andere woorden: ook al twijfelt niemand in de omgeving van de speler aan zijn wil om terug te keren met het oog op het EK, velen maken zich wel zorgen over de bedoelingen van een bondscoach die sinds twee jaar zijn weg gevonden heeft. De Catalaan mag dan al goed op de hoogte zijn van de Chinese avonturen van Felly, zijn houding heeft duidelijk niets van een voorkeursbehandeling. ‘Wanneer we op minder dan zes maanden voor de start van een toernooi komen, verandert de manier om de spelers te volgen en te scouten wel een beetje, dan breiden we ons spectrum uit’, aldus de bondscoach. ‘Om u een idee te geven: normaal gezien volgen we zo’n 45 spelers, maar nu zijn dat er wel een honderdtal. Wanneer er een toernooi zit aan te komen, moet je op alles voorbereid zijn en zeker de juiste informatie hebben over alle spelers die in aanmerking komen. Marouane heeft daar altijd toe behoord, want hij bezit een erg specifiek profiel.’ 
      Als men de blessure van Axel Witsel te snel koppelt aan een automatische terugkeer van de voormalige luitenant van Roberto Martínez, dan vergeet men daarbij dat de bondscoach voor Fellaini zo op het eerste gezicht nooit meer zag weggelegd dan een rol als een soort ‘Eden Hazard van het luchtruim’, een ladder om de grote rechthoek mee te bestormen. Alleen in de laatste wedstrijden op het WK in 2018 viel een ander gebruik van de harige reus te noteren. Tegen ploegen als Brazilië en Frankrijk was zijn aanwezigheid in het omschakelingsvoetbal geschikt om het middenveld te versterken, dat plots minder elegant maar wel veel meer verticaal ging voetballen. In beide gevallen was Big Mo alleszins geen plan B voor Axel Witsel. Om hem op exact dezelfde positie als zijn voormalige ploegmaat bij Standard aan te treffen, moeten we teruggaan naar de kwalificatiecampagne voor het WK in Rusland, toen Fellaini wegens de schorsing van de gewezen Gouden Schoen als nummer 6 speelde tegen Griekenland en Bosnië. 
      Het is koren op de molen voor degenen die denken dat er nog een tweede afzegging moet komen op het middenveld van de Duivels om Martínez er echt van te overtuigen de krullenbol er weer bij te nemen. Misschien daarom dat de recente contacten tussen de voetbalbond en de speler – die onder meer plaatsvonden op het moment dat dit artikel werd geschreven – er gekomen zijn op initiatief van bondsvoorzitter Mehdi Bayat en niet van Roberto Martínez? De laatste keer dat de bondscoach met Fellaini gesproken heeft, dateert van de lente, toen de speler besmet geraakte met het coronavirus. Het laatste woord is er nog niet over gezegd en de bondsvoorzitter laat alleszins niet het achterste van zijn tong zien: ‘Marouane en ik kennen elkaar al lange tijd. Het is een speler die mij ook erg geholpen heeft tijdens de onderhandelingen met de Rode Duivels over de premies, toen ik net bij de bond was gekomen. We praten dus geregeld met elkaar, maar meer om te horen hoe het gaat, wat er gebeurt in China en zo van die dingen. Dingen waar de pers soms geen zaken mee heeft. Het gaat gewoon om een vriendschappelijke band tussen mensen uit het voetbal die in de loop der jaren contact zijn blijven houden. Maar wees gerust: alles is in orde, er is geen verborgen agenda. Als Roberto Martínez op een dag vindt dat Marouane van nut kan zijn voor hem, dan weet ik wel zeker dat hij rechtstreeks contact met hem zal opnemen. Ze hebben geen behoefte aan een tussenpersoon om met elkaar te spreken.’ 
    
    Geslaagde ervaring 
    Ook al bevestigt de bondscoach momenteel dat het vanuit zijn standpunt nog niet het ogenblik is om een beslissing te nemen, de factor ‘China’ zal waarschijnlijk geen obstakel vormen wanneer er een definitieve keuze moet gemaakt worden over de toekomst van Big Mo bij de Rode Duivels. Ook Yannick Carrasco en Axel Witsel wisten hun internationale niveau te handhaven bij elke wedstrijd met het Belgisch elftal, met name dankzij een individuele fysieke voorbereiding tijdens de maanden voorafgaand aan een groot toernooi. Ook al weet de bondscoach niet of zoiets uiteindelijk nodig zou zijn voor Fellaini, die van nature een uitzonderlijke fysiek heeft, het is een extra troef dat hij die terreinkennis al heeft. ‘De ervaring met zowel Axel als Yannick was geslaagd’, bevestigt Martínez, die meteen ook onderstreept hoe volwassen Carrasco is geworden en welke impact hij heeft op de huidige prestaties van Atlético. ‘En ik heb de indruk dat dat ook geldt voor Marouane, net als voor Mousa Dembélé trouwens. Als je zo omgaat met een vertrek naar China, door je helemaal in te zetten voor een project, dan is dat een positieve ervaring. Marouane wordt daar erg gerespecteerd, zijn fans aanbidden hem en zijn rol in het team is van groot belang. Je ziet dat hij zich amuseert op het veld. Hij kan nog een belangrijke speler worden in gelijk welke ploeg in Europa, maar ik heb de indruk dat hij momenteel erg tevreden is met hetgeen hij beleeft in China.’ Maar wat Fellaini bij het begin van dit jaar 2021 écht tot een tevreden man zou maken, is om rechtstreeks gerustgesteld te worden door de man die hij nog altijd als zijn bondscoach beschouwt. 
    
    ",Sportmagazine,https://sportmagazine.knack.be/sport/voetbal-nationaal/heeft-fellaini-nog-een-toekomst-bij-belgie-hij-komt-nog-steeds-in-aanmerking/article-normal-1692987.html,0,0,0
26.xml,"In zijn negende seizoen als coach van die andere ploeg uit Madrid heeft Diego Simeone van de Colchoneros weer een titelkandidaat gemaakt. Misschien wel de titelfavoriet. 
    
    ","De negenproef 
    Voetbal staat niet hoog op de agenda van Frédéric Beigbeder. De Franse schrijver gaf in een interview met L’Equipe onomwonden toe dat hij voor het eerst een voet in een stadion zette tijdens de finale van het WK in 2018, toen een Russische vriend hem had uitgenodigd in diens loge. ‘En ik ga nooit meer terug, want beter dan dat zal het niet meer worden’, zei hij ook. Nochtans beschreef de Fransman in zijn roman Liefde duurt drie jaar (1997) eigenlijk een impliciete voetbalwet. De wet die zegt dat de tijd van een trainer op zijn einde loopt wanneer hij drie jaar op dezelfde bank heeft gezeten. 
      
        Diego Simeone heeft hoogstwaarschijnlijk nooit Beigbeder gelezen, want het is al geleden van het einde van 2011 dat El Cholo plaatsnam op de bank van Atlético Madrid, de club die hij als speler naar een historische dubbel gestuwd had in 1996. Negen jaar en ruim 500 wedstrijden later heeft de Argentijn nog altijd de echtscheidingspapieren niet getekend. Toch waren er al wel geruchten over een toekomst bij Inter, die andere club van zijn hart, of als bondscoach van de Argentijnse nationale ploeg. En de voormalige verdedigende middenvelder was zelf nogal expliciet toen hij na een vernederende bekernederlaag tegen een tweedeklasser liet optekenen: ‘Als ik er volgend jaar nog ben…’ In de wandelgangen van de club denkt men dat het eerder een strategische uitspraak is, hetzij om stemmen te doen opgaan om de idylle tussen hem en de club te verlengen, hetzij om tegenover de media een rookgordijn op te trekken rond de vroegtijdige bekeruitschakeling, die niet paste bij een club die daarin veel verder wil doorgaan. 
      Drie jaar, dat was wel de ideale tijdsspanne om het hoogtepunt tussen El Cholo en Los Colchoneros te bereiken. In 2014 slaagde de club er dankzij de goals van Diego Costa en de handschoenen van Thibaut Courtois in om de finale van de Champions League te bereiken en – vooral dat – een einde te maken aan de hegemonie van de reuzen Barça en Real. Voor het eerst in tien jaar ontglipte La Liga aan de twee historische rivalen. In de zes seizoenen die sindsdien volgden, pakte het duo de titel ieder op zijn beurt weer terug. Maar dit seizoen kan weer alles veranderen. Voor het eerst in vier jaar lijken de Matrassenmakers in staat om opnieuw het kostuum van titelkandidaat aan te trekken.  
    
    Een nieuwe cyclus 
    In de loop van vorig seizoen leek het er nochtans heel anders uit te zien. Toen had het Wanda Metropolitano fluitconcerten over voor de prestaties van het lokale icoon Koke of de soms slaapverwekkende tactiek van een erg berekende Simeone. De Argentijn had nochtans tijdens de voorbereiding al voorspeld dat 2019/20 een overgangsseizoen zou worden in zijn Madrileens parcours, omdat er een nieuwe cyclus begonnen werd. Geen cyclus waarbij de trainer vervangen wordt – die is onaantastbaar, een god. De club koos dus voor een doorgedreven vernieuwing van de spelerskern. Daarbij waren de torenhoge uitgaven (met onder meer 120 miljoen euro voor het Portugese wonderkind João Félix van Benfica) niet van dien aard om tevreden te zijn met een rol als outsider. 
      De spraakmakende transfer van de jonge Portugees deed bijna ver–geten dat Atleti die zomer een flinke aderlating had ondergaan. Enkele patrons die bijna tot het meubilair behoorden, verlieten de club aan het eind van hun contract: Diego Godín vond onderdak bij het Inter van Antonio Conte terwijl Filipe Luís en Juanfran de Atlantische Oceaan overstaken om hun toekomst op Braziliaanse bodem verder te schrijven. Lucas Hernández (Bayern) en Rodri (Manchester City), nochtans voorbestemd tot een lang leven bij de Colchoneros, ledigden hun locker en vulden de schatkist. Die exodus werd nog dikker in de verf gezet door het spectaculaire vertrek, verteld als een feuilleton met vele afleveringen, van Antoine Griezmann naar Camp Nou. De ploeg werd dus verjongd met het oog op het seizoen erna en zat qua prestaties ver van haar top, maar hoopte toch om dicht genoeg bij haar concurrenten te blijven in de race naar de Champions League. 
      
        Atleti kende inderdaad een tumultueus seizoen, ondanks de uitschakeling van het ongenaakbare Liverpool in de achtste finales van de Champions League dankzij verdedigende middenvelder Marcos Llorente die zich plots tot goalgetter ontpopte. Maar uiteindelijk hees het zich toch comfortabel in de top vier, met wel slechts 70 punten op de teller. Dat was het laagste aantal sinds 2011/12, het seizoen waarin Simeone arriveerde. Onder leiding van de Argentijn haalden de Madrilenen dus nooit minder punten in één seizoen. Dat was best frustrerend, ook al ligt de periode van titels met 100 punten alweer achter ons, nu ook de gouden jaren van het Real van Cristiano Ronaldo en het Barça van Lionel Messi tot het verleden behoren. 
    
    Zegevieren met Suarez 
    Maar Diego Simeone is er nog altijd. Hij blijft zijn mannen inpalmen met het vertrouwde recept. ‘El Cholo zou de beste verkoper ter wereld kunnen zijn’, lachte Juanfran toen hij eind vorig jaar door El País werd geïnterviewd naar aanleiding van de 500e wedstrijd van de Argentijn op de bank van Atlético. Het vertrek van Thomas Partey naar Arsenal verstoort geenszins het evenwicht van een ploeg die in elke linie nieuwe patrons heeft ontdekt. Achteraan zijn José María Giménez en Stefan Savic tot volle wasdom gekomen, terwijl de Spaanse international Mario Hermoso na een moeilijk eerste seizoen zijn draai begint te vinden. Op het middenveld geven de eeuwige Koke en Saúl Ñíguez, trouwe soldaten van het cholismo, steun aan de jonge Llorente en de teruggekeerde Yannick Carrasco (zie kader). Vooraan was men nog op zoek naar een grote naam om de nog wat frêle Félix bij te staan. De opportuniteit daarvoor kwam uit Camp Nou, waar men zich wilde ontdoen van Luis Suárez. 
      De Uruguayaanse Pistolero is niet meer de man van de gala-avonden. Zijn topsnelheid is afgebot en de tegenstanders vrezen hem niet meer wanneer ze hun laatste lijn opstellen ter hoogte van de middencirkel. Zijn enorme activiteit heeft hem al een overvloed aan trofeeën opgeleverd en zijn verzadigde lichaam verbergt niet langer de technische beperkingen die in de Europese topwedstrijden eerder een handicap geworden zijn. Kortom, Luis Suárez is niet langer een aanvaller voor de Champions League. 
      Daarentegen blijft hij een vaste waarde wanneer het gaat om het wekelijks aan elkaar rijgen van doelpunten tegen binnenlandse opponenten die zich vaak terugtrekken in hun zestien meter. ‘Hij stond daar waar een nummer 9 moet staan’, zegt Simeone over hem na een beslissend doelpunt in een moeilijke match tegen de stevige organisatie van Alavés. Ook al bleef hij in zijn laatste Catalaanse seizoen hangen op 17 goals, alle seizoenen in Spanje daarvoor sloot hij af met een totaal tussen de 20 en de 40 treffers. Met een bilan van 147 doelpunten in 191 matchen in de Primera División is hij een erg aantrekkelijke spits voor een ploeg die eerder gemaakt lijkt om op nationale lauweren te azen dan om een Europese droom na te jagen. Zeker nu de ploeg geen Griezmann meer heeft, die na het vertrek van Radamel Falcao (in 2013 naar Monaco) en Diego Costa (in 2014 naar Chelsea) lange tijd de afwezigheid van een echte nummer 9 heeft kunnen maskeren. Hoewel er nadien ruim 300 miljoen euro werd uitgegeven, konden noch Mario Mandzukic, noch Jackson Martínez, noch Kevin Gameiro, noch Alvaro Morata die leemte opvullen. Zelfs de terugkeer van El Niño 
        Fernando Torres naar de oude stal had niet het effect die de komst van Luis Suárez heeft. 
      Aanvankelijk gelanceerd door de goals van een spetterende Félix verliezen de Colchoneros gaandeweg hun zin voor spektakel, maar ze houden hun ritme dankzij de goals van Suárez en Llorente, de verrassende maar betrouwbare luitenant. De nederlaag in de derby tegen Real toont wel de beperkingen van de Uruguayaan op het hoogste niveau. Het klassement bevestigt dat Atlético veeleer een ploeg van de regelmaat is dan van grootse topwedstrijden. 
    
    De Sloveense muur 
    Het symbool van discrete betrouwbaarheid, match na match, is doelman Jan Oblak, die mirakels verricht maar niet het charisma of de juiste nationaliteit heeft om zich luidruchtig te mengen in de strijd om de beste keeper ter wereld. Nochtans had de Sloveen met de elastieken armen al vier keer de Trofeo Zamora gewonnen, die de doelman met de minste tegengoals in La Liga bekroont, voor hij die afgelopen seizoen moest afstaan aan Thibaut Courtois. En veel kans dat hij die dit seizoen terugwint: in de eerste zestien competitiewedstrijden moest hij zich slechts zes keer omdraaien. 
      Hoewel Simeone elk nieuw seizoen aanvat met gedurfde ideeën zoals een driemansverdediging, veel driehoekjes en individuele spelers met lef, telkens keert hij weer terug naar zijn favoriete recept: een goed georganiseerd defensief blok, dat weinig kansen geeft aan de tegenstander en zelf kan profiteren van de minste fout. Want elke opponent zet de deur wel eens op een kiertje en dat is net genoeg om daar een voet tussen te wringen. Eenmaal dat goaltje is gemaakt kan de belegering van de grote rechthoek van Jan Oblak hernemen, altijd zal er wel een voet, een hoofd of een handschoen in de weg zitten om de voorsprong vast te houden. 
      Alsof La Liga hem een eer wil bewijzen, is het uitgerekend tegen het Getafe van José Bordalás, dat vaak wordt voorgesteld als een miniatuurversie van Atlético, dat Diego Simeone zijn 500e wedstrijd als coach van de Colchoneros mag betwisten. Jan Oblak houdt zijn doelvlak schoon terwijl aan de overkant een vrijschop van Yannick Carrasco aan Luis Suárez de enige goal van de wedstrijd aanbiedt. Eindstand: 1-0. Dat is de uitslag die in de Spaanse hoofdstad het vaakst voorkomt in de wedstrijden onder El Cholo. Misschien is routine wel het echte geheim van een langdurige liefdesrelatie. 
    
    ",Sportmagazine,https://sportmagazine.knack.be/sport/voetbal-internationaal/waarom-atletico-madrid-de-titelfavoriet-in-spanje-is/article-longread-1692981.html,0,0,0
27.xml,"Hij begint komend weekend al aan zijn vierde WK veldrijden als bondscoach, ruim twee maanden nadat hij in die functie ook op de weg werd aangesteld. Het gaat snel voor de onlangs 40 jaar geworden Sven Vanthourenhout. Hoe heeft hij de transformatie van renner tot alom geprezen coach beleefd? Een openhartig gesprek. 
    
    ","‘De te brave Sven is de kordate Sven geworden' 
    Hij zat in Spanje, Sven Vanthourenhout, toen hij op 14 januari zijn veertigste verjaardag vierde. Tijdens een driedaagse trip sprak hij er met alle Belgische wegtoppers – uiteraard alle coronaregels volgend. ‘Het toeval wil, of misschien een vreemde speling van het lot, ‘ vertelt de Beernemnaar, ‘dat in mijn B&B in Benissa ook Johan Museeuw logeerde. Mijn eerste slaapkamergenoot als jonge prof bij Domo-Farm Frites, de streekgenoot die me in het peloton introduceerde en met wie ik de jaren erna vele honderden uren heb getraind. Samen met Johan heb ik een goeie fles wijn gekraakt. Gefilosofeerd ook over ouder worden, over het leven, teruggeblikt op zijn en mijn carrière. Een leuke avond.’ 
    
    Met als voornaamste conclusie, nu je op tram vier zit? 
    
    
        VANTHOURENHOUT: ‘Dat – hoeveel voldoening ik ook haal uit mijn huidige functie als bondscoach – de mooiste tijd achter mij ligt: toen ik profcoureur was, ik alleen moest fietsen en me moest verzorgen. Een cliché, maar zelfs Serge Pauwels, nu mijn collega (als development coach, nvdr) bij de Belgische wielerbond, beaamt het al. En hij is pas gestopt. Iets wat ik ook alle jonge renners inpeper, als ze klagen: ‘Besef, ondanks de soms moeilijke momenten, wat voor mooi bestaan dit is!’’  
    
    Twintig jaar geleden stond je zélf op de rand van een veelbelovende profcarrière, toen je op 3 februari 2001 wereldkampioen veldrijden werd bij de beloften, in Tábor. 
    
    
        VANTHOURENHOUT: ‘De kers op de taart van een succesvolle jeugdperiode, waarin ik alles heb gewonnen: alle eindklassementen, Belgische titels, WK-medailles. Dan ligt de wereld aan je voeten. Zeker toen ik kort erna, mede door die wereldtitel, prof werd bij Domo-Farm Frites, de ploeg van Patrick Lefevere. Van mijn hele profloopbaan was dat ongetwijfeld de mooiste periode: de trainingen met Johan, de koersen met andere wereldtoppers als Boonen, Bettini, Virenque, Vainsteins… Ondergedompeld worden ook in de unieke ploegsfeer die nog altijd heerst bij Deceuninck-Quick-Step.’ 
    
    Naast twee bronzen WK-medailles in het veld liet jij ook op de weg veelbelovende dingen zien, ondanks een beperkt programma. 
    
    
        VANTHOURENHOUT: ‘Als 21-jarige crosser finishte ik in mijn debuutjaar, 2002, al als vijfde in een massasprint in de Ronde van Zwitserland, waar ik ook probleemloos over de cols raakte. Een jaar later: brons op het BK in Vilvoorde, na Geert Omloop en Jurgen Van Goolen. In 2004: drie toptienplaatsen in de sterk bezette Tour du Languedoc-Rousillon, waar onder meer Armstrong de Tour voorbereidde. Ik was heel allround, kon overal mijn mannetje staan, in zoverre zelfs dat US Postal mij polste voor een overstap.’ 
    
    Je verliet eind 2004 Quick-Step uiteindelijk voor Rabobank, na een ophefmakende transfer. 
    
    
        VANTHOURENHOUT: ‘De domste zet uit mijn carrière, ook omdat die later tot nog veel andere fouten heeft geleid. Maar je bent jong, je krijgt plots een veel beter salarisvoorstel. En dan neem je de verkeerde beslissing. Ik lag nochtans onder contract bij Patrick, al heeft Rabobank dat toen afgekocht. Met Patrick heb ik zelfs niet meer gepraat. Ik was vastberaden, maar ook onvolwassen. Ik heb er nog altijd spijt van, ook door de manier waarop – dat heb ik onlangs nog gemaild naar Patrick. Want als ik mijn contract had geëerbiedigd, dan was ik allicht heel mijn carrière bij hem gebleven. En had die er allicht anders uitgezien. 
      ‘Bij Rabobank kon ik op vlak van begeleiding, materiaal en dergelijke nochtans nooit klagen, en ik heb er ook met fijne mensen gewerkt. Maar dat crossteam was geen echte ploeg zoals Quick-Step, waar ik me een deel van de familie voelde.’ 
    
    Als je was gebleven, had je dan ook de switch naar de weg gemaakt? Volgens Johan Museeuw kon jij zelfs een klassieker winnen. 
    
    
        VANTHOURENHOUT: ‘Hij beweert dat nog altijd. (lacht) Wellicht zou ik mijn veldritprogramma beperkt hebben tot december en januari, zoals Gianni Vermeersch en Tim Merlier nu doen. Maar had ik dan een klassieker op de weg gewonnen? Ik zal het nooit weten.’ 
    
    Vermageren tot 63 kilo 
    Weinig bekend is dat na die transfer jouw veldritcarrière op dieet werd gezet door een eetstoornis. Hoe ernstig was dat? 
    
    
        VANTHOURENHOUT: ‘Zeer ernstig… In mijn eerste profjaren woog ik, als notoire vleeseter, 73 kilo, voor 1m82. Bij Quick-Step stond ik volgens dokter Yvan Vanmol zelfs altijd een kilootje te zwaar. Maar ik presteerde wel. In 2006, in Zeddam, was ik zonder lekke band zelfs wereldkampioen geworden. Een enórme ontgoocheling. Zo dicht bij die wereldtitel… 
      ‘En dan wil je een stapje verder gaan. Ook omdat ik altijd tekortschoot op klimparcoursen als in Gavere of op de Koppenberg, wat me telkens een topklassering in de regelmatigheidscriteria kostte. Dus dacht ik: als ik nu zou vermageren tot net onder de 70 kilo? Dat lukte. En het rendeerde ook. En dus ging ik nog extremer diëten. 
      ‘Op dat moment moet iemand je zeggen: ‘Stop! Nu overschrijd je een gevaarlijke grens!’ Ik dacht echter alleen maar: nóg een kilootje minder. Zo raakte ik in een bijna onomkeerbare neerwaartse spiraal. Op mijn dieptepunt zag ik ’s ochtends op de weegschaal 63 kilo verschijnen. Toen schrok ik wel even…’ 
    
    Jezelf zo uitgehongerd? 
    
    
        VANTHOURENHOUT: ‘Ja… Zelfs op dagen met lange duurtrainingen leefde ik op 1000 à 1200 kilocalorieën per dag, terwijl ik het drie-, vier-, vijfvoudige nodig had. Frieten? IJscrème? Nooit! Ja-mais! Vlees, koolhydraten? Oei, dikmakers! Alleen nog groenten… 
      ‘Het ging zo ver dat ik twee vingers in mijn keel stak als ik dacht dat ik te veel had gegeten. Om alles weer over te geven... Naar familiefeesten ging ik ook niet meer graag, omdat ik wist dat ik daar een stuk taart voorgeschoteld zou krijgen. Als mijn tante dan zei: ‘Eet maar, jongen, daje kloek stoat’, dan kon ik niet weigeren. Een uur later lag die taart echter al in het toilet…’ 
    
    Heb je hulp gezocht? Of heeft iemand anders aan de alarmbel getrokken? 
    
    
        VANTHOURENHOUT: ‘Ik heb het altijd ontkend, zelfs tegen mijn vader. ‘Ik, een eetprobleem? Ge zij nie goe zekers?’ Ik was, zoals mijn moeder, dan ook een ipfretter: nooit spreken over mijn gevoelens, alles opkroppen. Tot ik richting die 63 kilo ging en mijn vader het op tafel gooide: ‘Als je zo verder doet, ga ik niet meer mee naar de cross.’ Hij heeft zich echt boos gemaakt – het ging luid… 
      ‘Na een drietal jaar besefte ik dat het zo niet meer verder kon. Toch heb ik tot het einde van mijn carrière de angst om te veel te eten niet kunnen loslaten. Zeker toen ik weer boven de 70 kilo ging, dacht ik: toch beter een kilootje minder… Op dat moment zei ik al tegen jonge renners dat ze genoeg moesten eten, terwijl ik me er zélf nog elke dag van moest overtuigen.’ 
    
    Ging dat ook gepaard met (zware) depressies? 
    
    
        VANTHOURENHOUT: ‘Een geluk was dat ik eind 2005 al papa was geworden van Seppe en dat in 2008 mijn tweede zoon, Stan, is geboren. Zo had ik thuis veel afleiding, besefte ik wat het belangrijkste was: mijn gezin. Wel was ik soms dagenlang erg teleurgesteld na wéér een mindere prestatie, maar nooit in die mate dat ik mezelf iets ging aandoen. Een psycholoog heb ik ook nooit nodig gehad. Niets voor mij. Ik vond altijd dat ik slimmer was dan diegene die tegenover mij zat.’ 
    
    Hoe groot was de fysieke impact van jouw eetstoornis, zelfs nadat je die had overwonnen? 
    
    
        VANTHOURENHOUT: ‘Enorm. Veel van wat ik van mijn 14e tot mijn 24e had opgebouwd, heb ik – bij wijze van spreken – in een half jaar omvergegooid. Mijn spieren: half weggevreten. Mijn testosteronwaarden: aan diggelen. Zoiets bouw je niet in een-twee-drie weer op. Daar had ik ook de tijd niet voor. Ik móést presteren. Zeker toen ik in 2007 naar Sunweb ging, voor een dik contract. Dan is de druk groot, vanuit de ploeg én vanuit mezelf.’ 
    
    Een andere grote tegenslag: de operatie aan een vernauwde hoofdslagader in je buik in de zomer van 2007. Een gevolg van je eetstoornis? 
    
    
        VANTHOURENHOUT: ‘Het was niet dé oorzaak – bij een val was er ook littekenweefsel ontstaan – maar volgens specialisten heeft het gebrek aan vooral vetten mogelijk een rol gespeeld. Feit is wel dat het ernstig was: ik riskeerde zelfs interne bloedingen. In de operatie werd liefst acht centimeter ader uit mijn bil gehaald om het uitgerafelde stuk in mijn buik te overbruggen. Als ik nu over die plek wrijf, voel ik nog altijd niets. 
      ‘Het lastigste moest dan nog komen: thuis zes weken platliggen in bed, nog een jaar bloedverdunners nemen. Ook dat had een enorme impact. Op mijn spieren, op mijn bloedwaarden die fel zakten, terwijl ik altijd een natuurlijke hematocriet van 49 à 50 gehad had.’ 
    
    Een jaar later, in juni 2008, beleefde je een opflakkering, toen je in Knokke-Heist ei zo na Belgisch kampioen op de weg werd. Niet Jürgen Roelandts, maar jij reed er de snelste sprint. 
    
    
        VANTHOURENHOUT: ‘Helaas koos ik voor het verkeerde wiel, dat van Tom Boonen, die moest uitwijken door een val van Wouter Weylandt. Opnieuw een gemiste kans, terwijl ik eindelijk weer op niveau was. Toen ik na Halle-Ingooigem en een extra dernytraining op woensdag thuiskwam, zei ik zelfs tegen mijn pa: ‘De renner die mij klopt, wordt kampioen.’ Mijn ploegleiders bij Sunweb, Hans en Mario De Clercq, hebben toen zelfs gewed met hun collega’s. Ze waren er zo van overtuigd dat ik zou winnen. 
      ‘Die zilveren plak gaf me wel een boost voor de daaropvolgende veldritcampagne. Tot ik al vroeg op het seizoen mijn pols en scafoïd brak. Wéér een krak, fysiek en vooral ook mentaal.’ 
    
    In jouw periode bij Rabobank raakte je nauw bevriend met Sven Nys, die ook je vaste trainingspartner op stages was. Heeft dat, los van het menselijke aspect, zich op fysiek vlak tegen jou gekeerd? 
    
    
        VANTHOURENHOUT: ‘Ja. Ik heb graag getraind met Sven, maar mijn lichaam kon zijn trainingen niet aan. Schema’s van zijn coach Paul Van Den Bosch volgde hij dan ook zelden. Sven deed zijn goesting: lang én zo rap mogelijk fietsen. Liever 35 kilometer per uur gemiddeld dan 34. 
      ‘Ik was beter bevriend geraakt met een renner die elke training een halfuur vroeger afdraaide en twee kilometer per uur trager reed. Indruisend tegen mijn professionele instelling, maar het zou mij verder gebracht hebben. Mijn beste maanden waren zelfs mei en juni, volgend op mijn rustperiode na het crossseizoen. Zoals ook in mijn eerste profjaren bij Domo-Farm Frites en Quick-Step, toen ik vaak met Museeuw trainde. Hoe vaak heeft Johan niet gezegd: ‘Kleinen, zet je in mijn wiel, zodat je je niet kapot rijdt. Na vier uur trainen moest ik ook afdraaien aan het hotel, en ging hij nog een uur door. 
      ‘Let wel: ik heb toen ook lange trainingen ingelast van 250 kilometer, zoals voor het BK in Vilvoorde, waar ik brons pakte, maar nooit met de intensiteit van tijdens de ritten met Sven. Zo heb ik mijn lichaam zelfs meer afgebroken. En dat was door mijn eetstoornis al zo broos. Ik bleef sukkelen in een soort herstelmodus en ben nooit meer de oude geworden.’ 
    
    Koersdoorzicht 
    In februari 2016 ben je op je 35e gestopt. Toen al een carrière als ploegleider/coach in gedachten? Laat staan als bondscoach? 
    
    
        VANTHOURENHOUT: ‘Absoluut niet. Maar ik was er wél van overtuigd dat ik nog een toekomst had in het wielrennen. En toen ik via Sven Nys ploegleider bij Telenet-Fidea werd, voelde ik ook vlug aan dat dat niet mijn eindstation zou worden. Als coureur had ik al een uitstekend koersdoorzicht. Dat bleek ook in dat eerste jaar bij Telenet, in de wegkoersen. Op het BK in Antwerpen zaten bijvoorbeeld zowat al onze crossers in de achtervolgende groep op Oliver Naesen en co, omdat ze mijn advies gevolgd hadden. Alle andere crossers waren er dan al lang uitgewaaid. Dan weet je: dit is geen toeval.’ 
    
    Het contrast tussen Sven, de ipfretter als renner, en Sven, de uitstekend communicerende bondscoach, is wel frappant. Ervaar je dat zelf ook? 
    
    
        VANTHOURENHOUT: ‘Ik ben op veel vlakken niet meer dezelfde persoon, maar dat is inderdaad de grootste verandering. Al is er een verschil tussen praten over je eigen gevoelens tegen vrienden en familie en als coach met anderen over hún problemen en zorgen spreken. 
      ‘Dat gaat me heel goed af, ja. Nochtans ben ik daarvoor bij niemand te rade gedaan. Niemand heeft mij ooit gezegd: ‘Je moet het zo aanpakken.’ Dat gebeurt heel natuurlijk. Of ik nu spreek met een jonge crosser of met Evenepoel, Gilbert of Van Aert, da’s hetzelfde. Ik speel geen rol, voor niemand, ben gewoon mezelf.’ 
    
    Volgens je vader liep je vroeger weg van moeilijke discussies, was je veel te braaf en kon je moeilijk neen zeggen. Uit de niet-selectie van Thibau Nys voor het WK blijkt dat ook dat veranderd is, gezien jouw blijkbaar bekoelde relatie met vader Sven. 
    
    
        VANTHOURENHOUT: ‘Die band is niet meer wat ze ooit was, maar dat speelde in deze keuze niet mee. Die heb ik gemaakt op basis van objectieve argumenten. En dan draai ik niet rond de pot, ook niet tegen Sven of Thibau. Zo rechtuit communiceren heb ik vroeger nooit gedaan. De te brave Sven is de kordate én correcte Sven geworden. Ik kan wel nog altijd moeilijk neen zeggen – ik zal altijd bijspringen als iemand dat vraagt – maar in belangrijke zaken weet ik wél waar ik neen op moet antwoorden.’ 
    
    Spiegel jij je aan een bepaalde coach/ploegleider? 
    
    
        VANTHOURENHOUT: ‘Mijn werkwijze leunt het dichtst aan bij de succesformule van Patrick Lefevere. Zonder dat ik hem bewust probeer te kopiëren – ik doe alles, zoals gezegd, vanuit mijn eigen ervaring en gevoel. Ik zal op Twitter ook nooit de hele wereld aanvallen, zoals Patrick. (lacht) Maar ik probeer net als hij iedereen op de juiste plaats te zetten, een staf te bouwen met mensen aan wie ik alles kan vragen, én zij ook aan mij. Stafleden die zelfs even belangrijk zijn als mijn renners – het is steevast mijn eerste WK-selectie. Om zo een hechte groepssfeer te creëren waar niemand in zijn hokje zit, iedereen met iedereen communiceert.’ 
    
    Je voelt ook goed aan op welke momenten je renners moet bijstaan. Je zat, nog voor je bondscoach op de weg werd, aan het ziekenhuisbed van zowel Wout van Aert als van Remco Evenepoel na hun respectieve crashes in de Tour en in Lombardije. 
    
    
        VANTHOURENHOUT: ‘Remco’s ouders zijn er mij nog altijd dankbaar voor. Ze waren zelfs een van de eersten die mij een berichtje stuurden voor mijn veertigste verjaardag. Maar ook toen dacht ik niet: ik rijd naar het ziekenhuis omdat ik er later profijt uit kan halen. Ik deed dat omdat ik dan al een band met Wout en Remco had opgebouwd en ik oprecht bezorgd was. 
      ‘Op zulke moeilijke momenten ben je als bondscoach véél belangrijker dan na een grote zege. Als Wout een Tourrit wint, feliciteer ik hem niet hoor, want dan ben ik een van de zovelen die een berichtje stuurt. Wel heb ik er een gezonden naar Greg Van Avermaet, na zijn val in Luik-Bastenaken-Luik. Niet zo speciaal, maar hij was toen blij met die steun, vertelde hij me onlangs in Spanje. 
      ‘Verder probeer ik als bondcoach ervoor te zorgen dat alle essentiële zaken in orde zijn, zonder het gat van renners af te vegen. Remco of Wout hebben mij ook niet nodig om wereldcoureurs te worden. Mindere getalenteerde jongeren mee helpen op topniveau brengen, daar haal ik meer voldoening uit.’ 
    
    Omdat je hen kunt behoeden voor de fouten die jij gemaakt hebt? 
    
    
        VANTHOURENHOUT: ‘Absoluut. Ik ben er zelfs zeker van dat als ik wél een topcoureur was geworden dat ik nu geen bondscoach zou zijn. Kampioenen , zoals Sven Nys, kunnen dat niet. Die hebben in hun carrière op slechts één autostrade gereden: die richting succes. Minder talentvolle renners moeten veel meer omwegen nemen om iets te bereiken en botsen op veel meer obstakels. Zoals ik in mijn vijftien jaar als profrenner. Daardoor kan ik jonge talenten nu wijzen op de gevaren van magerzucht, van te veel trainen, van verkeerde ploegkeuzes…’ 
    
    Alles samen heb je op je veertigste zo al een pak levenservaring. Heb je ook alles een plaats gegeven, lijkt ons. 
    
    
        VANTHOURENHOUT: ‘Ja. Zou ik andere beslissingen nemen, mocht ik opnieuw kunnen beginnen? Denk ik daar nu soms nog aan? Ja. Maar ben ik daardoor gefrustreerd? Vraag ik me nu continu af: wat als? Zeker niet. De dag dat ik gestopt ben als renner, heb ik dat losgelaten. En heb ik vooruitgekeken. En zie waar ik nu sta, vijf jaar later.’ 
    
    ",Sportmagazine,https://sportmagazine.knack.be/sport/wielrennen/bondscoach-sven-vanthourenhout-de-te-brave-sven-is-de-kordate-sven-geworden/article-interview-1692997.html,0,0,0
28.xml,"Een half jaar geleden ging Sporting Lokeren failliet, volgende week staat het nieuwe Lokeren-Temse opnieuw in de schijnwerpers met een bekerduel tegen ex-trainer Peter Maes. Hoe gaat het ondertussen op Daknam? 
    
    ","LOKEREN- TEMSE 
    ‘Vandaag zijn we niet klaar voor 1B' 
    Liefst 1,7 kilo weegt het boek over 50 jaar Sporting Lokeren dat op donderdag 1 oktober 2020 voorgesteld wordt in de jeugdcafetaria, achter de jeugdvelden op Daknam. Daar zijn op dat moment ook de jeugdtrainingen bezig bij de club die drie maanden eerder net in zijn 50-jarig jubileumjaar failliet ging. Na een samengaan met Temse nam Lokeren een herstart in de tweede amateurreeks. Het adopteerde het stamnummer 4297 van Temse en werd omgedoopt tot SC Lokeren-Temse. 
      Door corona zijn de uitnodigingen beperkt, maar de drie peters van het boek die verschillende periodes uit de vijftig jaar rijke geschiedenis van de club vertegenwoordigen, zijn aanwezig. 
      
        Aimé Anthuenis was een gewaardeerd speler in de opgang naar eerste klasse en tot drie keer toe trainer van de tricolores. Bij zijn speech stelt de voormalige bondscoach vast dat veel van de drijvende krachten achter de fusieclub – het was destijds een samengaan tussen Racing Club Lokeren en Standaard Lokeren – niet meer in leven zijn. ‘Zelf’, biecht hij op, ‘was ik destijds ferm tégen de fusie. Ik ben nog op straat gaan kalken uit protest.’ 
      De minzame Pool Wlodek Lubanski staat symbool voor de wereldklassespelers die het Lokerse shirt droegen in de jaren zeventig. Killian Overmeire is niet alleen recordhouder wat het aantal voor Lokeren gespeelde wedstrijden (493) betreft, hij was ook de laatste kapitein van het oude Sporting Lokeren. Hij werd, biecht hij die avond op, supporter toen Lokeren uitzonderlijk een jaar in tweede klasse doorbracht, in 1995/96. De Nederlandse spits Remco Torken was zijn idool. Een paar weken na de boekvoorstelling beslist Overmeire om weer voor de vernieuwde club aan te treden. Volgende week draagt de 36-jarige middenvelder tegen STVV normaliter opnieuw de kapiteinsband. 
      Er zijn nog bekende gezichten. Burgemeester Filip Anthuenis, die tegen Aimé ‘nonkel’ moet zeggen, heeft de plaatselijke club altijd een warm hart toegedragen. Hij heeft echter ook altijd benadrukt dat de stad door de beperkte financiële mogelijkheden niet met geld over de brug kan komen. Ploegafgevaardigde Willy Peeters, die in 1970 de fusie nog meemaakte, zit op de eerste rij. Ook Stany Rogiers is er weer. De gerenommeerde kinesist, die van 1967 tot 1976 als speler de opgang meemaakte, bleef achttien jaar op Daknam weg nadat hij er in 2001 ontgoocheld opstapte. Vorig seizoen keerde hij terug, op initiatief van Louis de Vries. Ook een aantal anderen die Daknam lang meden, zoals ex-doelman Bob Hoogenboom, keerden toen terug. De Vries nam de club in juni 2019 van Roger Lambrecht over, had grootse plannen, maar liet de tricolores nog geen jaar na de overname als een puinhoop achter. Zijn verdienste is dat hij in het kader van de 50-jarige viering van de club een aantal ex-coryfeeën terughaalde met een uitnodiging en een levenslang abonnement. Rogiers is er één keer mee naar een match geweest, zegt hij. ‘Daarna viel het doek over Sporting Lokeren.’  
      Na de boekvoorstelling zijn ook de jeugdtrainingen afgelopen en komt Danny Veyt even gedag zeggen. Nog zo iemand die de club trouw is gebleven. Niet vanzelfsprekend voor een speler die met België vierde werd op het WK in 1986. Het had nog straffer gekund als Veyt, dixit Jan Ceulemans, niet een paar keer onterecht wegens buitenspel was afgevlagd in de halve finale van dat WK tegen het Argentinië van Diego Maradona. 
      Ook na het failliet bleef Veyt bij de club waar hij in 2011 assistent-trainer werd van Peter Maes en zo de gloriejaren meemaakte, met de bekerwinst in 2012 en 2014. Later bekommerde hij zich om de beloften, ver weg van de schijnwerpers. Niet dat hij dat erg vindt: ‘Ik ben nooit graag op de voorgrond geweest, heb altijd in dienst van de club gewerkt. Ze kunnen aan mij alles vragen, ik ken hier elke vierkante meter en iedereen die hier rondloopt.’ Sinds vorige week werd Veyt naar aanleiding van de hervatting van de trainingen bij de A-kern aan de trainerskern toegevoegd. 
    
    Barcelona 
    Die donderdagavond in oktober treedt ook de nieuwe voorzitter van de club, Hans Van Duysen, op de voorgrond. Dat was nooit zijn bedoeling, zegt hij een paar weken voor de bekerwedstrijd tegen STVV in een uitgebreid gesprek. 
      Op Daknam kent iedereen hem. De afgelopen vijftig jaar miste hij amper een thuiswedstrijd van Sporting, en in zijn jonge jaren trok hij ook mee op verplaatsing. Zijn bedrijf, Somnis Bedding, dat alles wat met slaapcomfort te maken heeft omvat, paalt rechts aan het stadion, en hij woont in het huis van zijn grootvader achter tribune 2 en het jeugdcomplex, in het groen van Daknam. 
      Hij is al de vijfde voorzitter in vijftig jaar die afkomstig is van Lokeren zelf. Zijn grootvader, Adhemar Goeters, was de allereerste voorzitter van Sporting Lokeren en toen als voorzitter van Racing Club Lokeren één van de bezielers van de fusie in 1970. Hij zou in 1976 opgevolgd worden door Etienne Rogiers. 
      Het maakt dat Van Duysen, gevraagd naar zijn oudste Sportingherinneringen, heel ver terug kan gaan. Over hoe hij als kleine knaap langs de laddertjes omhoog kroop in de oude eretribune, op weg naar de toenmalige perscabines. Of hoe hij tijdens de wedstrijden in het zand speelde naast tribune 2. Een tribune waar zijn grootvader, de voorzitter, op een dag tijdens een match spelende kinderen van het nog in aanbouw zijnde dak joeg. 
      Er zijn ook de herinneringen uit het grootouderlijk huis, waar tot in de eerste jaren in eerste klasse tijdens de rust het bezoekende bestuur ontvangen werd en later ook wel eens een belaagde scheidsrechter het stadion uit gesmokkeld werd. Hij herinnert zich nog het banket in grootvaders huis met de voorzitter van Barcelona, tijdens de Europese wedstrijd tegen de ploeg van Johan Cruijff in 1976, of een amusant gesprekje tijdens de rust van de kwartfinales van een bekerwedstrijd tegen Standard in 1978. Lokeren stond toen aan de rust 0-3 achter en Standardbaas Roger Petit merkte fijntjes op: ‘C’est quand même une classe de différence. ’ Na de match praatte hij echter heel anders. Met dank aan een ontketende Preben Elkjaer Larsen en drie goals van Lubanski eindigde de bekermatch na verlengingen op een 5-3-zege voor de thuisploeg. Het was één van de meest spectaculaire wedstrijden ooit in dit land. 
    
    Overname 
    Van Duysen vertelt het allemaal in de grote receptiezaal waar zich zoveel historische momenten afspeelden. Vandaag zit hij coronaproof ver genoeg verwijderd van de reporter en persverantwoordelijke Herman Van de Putte, ook al een oudgediende die na één jaar afwezigheid terug op het oude nest is thuisgekomen. 
      In die receptiezaal maakte Van Duysen ook de woelige sfeer mee bij de machtsoverdracht van Gaston Keppens naar Roger Lambrecht in 1994. Lokeren stond er toen al financieel eens niet goed voor, nadat het jaren boven zijn stand had geleefd. Tijdens de algemene vergadering zou Keppens afstand doen van de macht en zou Lambrecht het overnemen. Van Duysen was toen gerechtigd correspondent van de club: ‘Fiel Laureys, nog zo’n monument, had toen voorzitter moeten worden. Fiel was net als mijn vader een echte bruggenbouwer, iemand die mensen kon samenbrengen en samenhouden.’ Maar Laureys, overleden in 2017, zag het voorzitterschap toen niet zitten. ‘Een voetbalclub heeft een totem nodig waar de mensen rond kunnen dansen en waar ze kunnen naar opkijken’, zegde hij daar ooit over. ‘Ik ben dat niet, Roger Lambrecht is dat wel.’ 
      Die avond, herinnert Van Duysen zich, sprong Lambrecht, terwijl de welbespraakte Keppens aan zijn afscheidsspeech bezig was, ineens recht van zijn stoel naar voor in de zaal, duwde Keppens weg en zei bars: ‘Kom, weg gij. Ge waart toch van plan om te vertrekken.’ Van Duysen: ‘Keppens kon zijn speech niet afmaken. Dat was een zeer pijnlijk moment in deze zaal, een echte stijlbreuk bij Lokeren.’ 
      Ook toen Lokeren zijn bekersuccessen vierde, zat Van Duysen elke thuismatch trouw op de tribune, naast Fiel Laureys, die hij vandaag heel erg mist. ‘Dertig jaar zaten we naast elkaar. Als ik als voorzitter een beslissing moet nemen, zucht ik wel eens: Fiel, wat zou jij nu gedaan hebben? Hij kon op het juiste moment de juiste raad geven.’ 
      In juni 2019 kwam Van Duysen ook al dicht bij het leiden van de club. Lambrecht had al een paar keer aangegeven dat hij de club wilde overlaten, liefst aan mensen van Lokeren. Het kwam er echter nooit van, terwijl de club steeds verder afgleed, zonder andere bestuurders dan de voorzitter die alles naar zich toe bleef trekken. 
      Toch werden de gesprekken opgestart tussen de eigenaar, Van Duysen, die mee wilde werken maar zichzelf niet als toekomstige voorzitter zag, en ondervoorzitter Willy Carpentier. ‘Op een donderdag in juni belt Lambrecht me en zegt: ‘De club is verkocht aan Willy. Morgen tekenen we dat, uiterlijk zaterdag.’ Ik had de volgende maandag al afgesproken met Willy voor een doorstart. Vrijdag krijg ik telefoon dat de verkoop getekend was. Eigenaardig, want uitzonderlijk was Willy die dag op een familiefeest in Nederland. Nee, zei Lambrecht, de nieuwe eigenaar was niet Willy, maar Louis de Vries. Ik stond perplex. In minder dan 24 uur was er dus een ander scenario uitgewerkt. Lambrecht heeft toen nog inderhaast Willy opgebeld, een paar minuten voor de persconferentie waarop De Vries voorgesteld werd.’ 
    
    Failliet 
    Uiteindelijk heeft het dus niet veel gescheeld of het duo Van Duysen-Carpentier had een jaar eerder de club al overgenomen. Negen maanden later was het toch zo ver, toen de club alsnog failliet ging. Was Sporting Lokeren een jaar eerder nog te redden geweest, hadden Van Duysen en Carpentier die kans gekregen? ‘De club viel toen nog te redden, ’ meent Van Duysen, ‘als Lambrecht afstand had genomen van zijn kindje en als Lokeren in eerste klasse was gebleven. Mensen zijn al vergeten dat er toen een omkoopschandaal was. Wij hielden er als kandidaat-investeerders rekening mee dat Lokeren zo om niet-sportieve redenen in eerste zou gebleven zijn, door Operatie Propere Handen. Dan had je een heel ander verhaal gekend dan nu. De club had bij de overname een rechtszaak dienaangaande lopen, maar die is toen niet doorgezet.’ 
      Dat Lokeren negen maanden later failliet ging, heeft niet één reden, maar is een en-enverhaal, zegt Van Duysen. ‘Ten eerste waren er de overeenkomsten tussen Lambrecht en De Vries. Die heeft zijn handtekening gezet onder een contract dat ik noch Willy ooit zou getekend hebben. En u ook niet. Door niemand die ik ken. Wij hadden gehoopt op een softe overgang, waarbij Lambrecht nog een jaar mee aan boord zou gebleven zijn. Vervolgens komt er de val naar 1B, waar je niet eens moet beginnen aan een zwaar afbetalingsplan aan de vorige eigenaar, omdat je geen inkomsten hebt. Daar komt dan nog eens het coronaverhaal bij.’ Het failliet afwenden was in april vorig jaar dus geen optie meer. 
    
    Grootvader 
    Na het failliet kon een bescheiden opstart wel. Van Duysen wil als voorzitter graag een voorbeeld nemen aan zijn grootvader: ‘Ook hij stond niet graag in de spotlights. Het moet over Lokeren-Temse gaan, niet over mij.’ Van zijn grootvader onthoudt hij diens waarden: ‘Rechtuit, nederig, bruggen bouwend. Hij leerde me dat je niet hovaardig mag zijn en warmte moet uitstralen. Sporting Lokeren is een familie.’ 
      In eerste instantie moesten hij en Carpentier op zoek naar een reddend stamnummer om de competitie in te gaan. ‘In een samengaan met Beveren hebben we hier nooit geloofd. Net achter Daknam ligt Zeeland, daar ligt ook geen oplossing. In een fusie met Sint-Niklaas geloofde alleen de Sint-Niklase burgemeester. Sint-Niklaas is geen voetbalgemeenschap. Lokeren is dat wel. Voetbal leeft in Lokeren.’ Met Zelzate, waar veel Lokerenfans vandaan kwamen, zat men nooit aan tafel. Van Duysen herinnerde zich wat Fiel Laureys hem altijd zei: ‘Ons hinterland is begrensd door de Durme en de Schelde. Daarom hebben we gesprekken gevoerd met de mensen van Hamme. Dat klikte, ook qua sportieve visie. Er was een akkoord, alleen de handtekening ontbrak. En toen zijn zij teruggefloten.’ 
      Uiteindelijk bood het 20 kilometer verder geleden Temse de reddende hand. Van Duysen: ‘Eerlijk: ik kende die mensen niet, maar op 24 uur was alles rond. Dankzij Temse konden we nog een reeks hoger starten dan met Hamme het geval was geweest.’ 
      Voor de mensen van Temse, die vorig seizoen geen 20 abonnees hadden en bij de meeste thuiswedstrijden geen 80 betalenden over de vloer kregen, was het even schrikken dat Lokeren-Temse in omgerekend vierde klasse bijna 2000 abonnementen verkocht en zonder moeite het maximum aantal toegelaten supporters (2300) in de tribunes zag. De competitie werd aangevat met een kern die voor 80 procent bestond uit voormalige Temsespelers. Daar kwam intussen versterking bij, onder wie Overmeire. 
    
    Van Ath naar Lokeren 
    Om vijf uur draaien de auto’s van de trainer en de spelers de parking voor het stadion weer op. Ook die van tweede doelman Noa Depotre. De 20-jarige jongeman legt nu dagelijks zelf het traject af, heen en terug uit het Henegouwse Ath. In het begin van het seizoen voerde zijn moeder hem nog drie tot vier keer per week. Depotre toont nog eens welke uitstraling Sporting Lokeren voorheen had, benadrukt de voorzitter. ‘Hij wilde graag bij ons spelen, omdat zijn grootvader supporter was. Die kwam voor elke thuiswedstrijd vanuit Ath met de trein.’ 
      Haast om zo snel mogelijk terug te keren naar het professioneel voetbal, heeft Lokeren-Temse niet. ‘Vandaag zijn we niet klaar voor 1B, dat in zijn huidige structuur financieel een slachthuis is. Wij willen eerst onze wonden likken en pas promoveren wanneer we daar sportief en qua omkadering klaar voor zijn.’ 
      Vanaf de bank van het eerste elftal maar vooral bij de jeugd ziet ook Danny Veyt dat er nog veel werk is. Al wat nu jeugd is, komt uit Temse, zegt hij. ‘Van Lokeren is iedereen weg, 400 jeugdspelers in één klap. Twee weken geleden hebben we hier de U6 en U7 weer opgestart.’ De jeugdspelers van Temse willen wel, maar schrokken van de eisen die op training en in een meer professionele structuur een stuk hoger lagen dan bij hun oude club. Veyt denkt er niet aan om de lat te verlagen. ‘We gaan meer vragen van die jongens, zij gaan de stap moeten zetten, als ze mee willen. Maar er is talent. Ik zie wel wat jonge gasten doorstomen naar de eerste ploeg. Die kosten de eerste ploeg niets. Wij werken wel met hen.’ 
    
    ",Sportmagazine,https://sportmagazine.knack.be/sport/magazine/vandaag-zijn-we-niet-klaar-voor-1b/article-normal-1692953.html,0,0,0
29.xml,"Donderdagavond spelen Club Brugge en Cercle Brugge nog maar eens tegen elkaar.  
      
    
    ","Een nieuwe brugse broederstrijd 
    Het huidige Club Brugge is vijf keer meer waard dan het Cercle Brugge van dit moment. Althans volgens de budgetten die in het begin van het seizoen werden opgemaakt: de begroting van de landskampioen bedroeg 90 miljoen euro, die van groen-zwart 18 miljoen. Club richt nu het vizier op een nieuwe titel, Cercle is opnieuw verwikkeld in een overlevingsgevecht. 
      Donderdagavond spelen de beide teams weer tegen elkaar. Zonder publiek en dus zonder beleving. De Brugse broederstrijd staat bol van de anekdotes. Een enkele keer is het zelfs gebeurd dat de twee Brugse verenigingen op de laatste speeldag moesten uitmaken wie landskampioen zou worden. Dat was tijdens het seizoen 1910/11. Cercle speelde 1-1 gelijk en werd voor de eerste keer in zijn geschiedenis kampioen. Beide clubs werden gehuldigd en burgemeester Amédée Visart de Bocarmé benadrukte in zijn speech dat zijn stad aan een nieuwe lente toe was: ‘Na de bouw van de zeehaven staan we vandaag ook aan de top van de voetbalsport.’ 
      Die top zou later door Club worden bestormd, blauw-zwart was heer en meester in een verdeelde voetbalstad. Toen Club in 1978 voor de derde opeenvolgende keer kampioen werd en op Wembley de finale van de Europacup voor landskampioenen speelde, zakte Cercle naar tweede klasse. Zelden raakten de contrasten elkaar zo fel als toen. Ooit zei de Nederlandse doelman Leen Barth, die voor de beide clubs uitkwam, dat er bij Club op training zelfs aan een hoger tempo werd gevoetbald dan bij Cercle in een wedstrijd. 
      De laatste derby werd op 27 september 2020 gespeeld en door Club met 2-1 gewonnen. Zes maanden eerder haalde Club het in zijn race naar het kampioenschap ook met ‘slechts’ 2-1 van het tegen de degradatie knokkend Cercle. De rivaliteit tussen de beide verenigingen blijft groot, vooral dan bij de aanhang. En zelfs bij de plaatselijke pers waar een Cerclesympathisant wel naar Cercle-Club gaan kijken, maar niet naar Club-Cercle. Al jaren noemt Cercle zich ‘de ploeg van ’t stad’, een kreet die voor iedere thuiswedstrijd weerklinkt. ‘Leve Cercle’ is nog zo’n leuze die supporters gebruiken als ze elkaar ontmoeten. Als teken van verbondenheid. Aan die rivaliteit hangt ook veel folklore. Zoals het verhaal van de Cerclesecretaris die weigerde met een blauwe stylo te schrijven of van Clubs materiaalmeester Pascal Plovie die voor iedere derby zijn gras afmaait. ‘Want’, aldus Plovie, ‘hoe minder groen ik zie, hoe beter.’ 
      Een van de meest legendarische derby’s was die van 27 januari 1991 toen Club Brugge met 10-0 won, een dreun die lang zou nazinderen. Later zou Georges Leekens, die bij Club op de bank zat en bij Cercle als trainer had gedebuteerd, verklaren dat hij enkele wissels doorvoerde om de score te beperken. Het hielp niet. Sterker zelfs: de invallers leken een en al gretigheid. Frank Farina tekende in die match vijf doelpunten aan. De supporters van Club lieten stickers maken en reden er weken triomfantelijk mee rond. Het was een periode dat de hondstrouwe aanhang niet de gewoonte had zijn liefde voor Cercle openlijk te tonen. De groen-zwarte sjaals die later mee het Brugse stadsbeeld zouden kleuren, waren toen een zeldzaamheid. Al werden ze later wel geregeld bovengehaald. Op 17 december 2006 bijvoorbeeld toen Frederik Boi met een gouden doelpunt groen-zwart de overwinning bezorgde. Na een lange feestnacht vond Boi geen taxi en ging dan maar met de eerste bus van De Lijn naar huis. De chauffeur, een supporter, herkende Boi, verliet zijn vast traject en zette de doelpuntenmaker netjes voor zijn deur af. 
      Tot in 1974 speelden Cercle en Club Brugge op amper 700 meter van elkaar, langs de Torhoutse Steenweg. Als Club naar Cercle moest, verzamelden de spelers vooraf op de Klokke, trokken hun voetbalschoenen aan en stapten dan naar het kleine Edgard Desmedtstadion waar Cercle was gehuisvest. Sinds 1974 spelen beide clubs in het Olympiastadion, later omgedoopt in het Jan Breydelstadion. In de toekomst moet het normaal weer tot twee verschillende locaties komen. Het is onderdeel van een lang aanslepend, geladen stadiondossier. Vanaf dat moment zal er in ieder geval echt weer sprake zijn van een thuisvoordeel. 
    
    ",Sportmagazine,https://sportmagazine.knack.be/sport/magazine/een-nieuwe-brugse-broederstrijd/article-normal-1692985.html,0,0,0
3.xml,"Trends zet een jaar lang elke week een vrouwelijke topmanager, wetenschapper, techondernemer of influencer in de schijnwerpers. De vijftig vrouwen staan in de eerste lijst van Inspiring Fifty Belgium. Vanavond kiest ons zusterblad Data News een opvolger voor Dewi Van De Vyver als ICT Woman of the Year. Wat een jaar vol events en presentaties moest worden, draaide anders uit. “Toch waren er voor mij waanzinnig veel kansen.”
    
    ","Dewi Van De Vyver (CEO Flow Pilots) blikt terug op haar jaar als ICT Woman Of The Year
    ‘Als iedereen op zijn eiland blijft zitten, zullen we er niet geraken’
    Net nadat Dewi Van De Vyver in februari 2020 was verkozen tot ICT Woman of the Year, werd het ene na het andere event afgelast, door de coronapandemie. Maar de teleurstelling duurde niet lang. “2020 was een ongelofelijk jaar. Er is heel veel verschoven van fysiek naar online. Voor mij zijn er waanzinnig veel kansen geweest, maar op een andere manier dan we gewend zijn.” De CEO van Flow Pilots, dat in 2017 in handen kwam van het IT-bedrijf Cipal Schaubroeck maar autonoom blijft werken, werd gevraagd als meter voor Digital4Youth. Dat project zamelt bij bedrijven laptops in, die kinderen die geen goede laptop hebben kunnen gebruiken voor afstandsonderwijs. Vervolgens werd Dewi Van De Vyver een mentor van Women In Tech. Dat programma van de acceleratoren Start it @KBC en Netwerk Ondernemen, met d esteun van het innovatieagentschap Vlaio, wil vrouwelijke ondernemers de drempels op hun weg helpen te overwinnen. Bovendien staat ze in de eerste Belgische Inspiring Fifty-lijst met vrouwelijke rolmodellen in tech. Ondertussen leidde Van De Vyver Flow Pilots – met een omzet van 2,8 miljoen euro in 2019 en zo’n dertig medewerkers – door de coronacrisis. 
    
    Heeft de versnelde digitalisering door corona ook bij Flow Pilots tot meer werk geleid? 
    
    
        DEWI VAN DE VYVER. “Het bedrijf voert digitaletransformatieprojecten uit met een start-upmentaliteit en koppelt dat aan de ervaring van een georganiseerd bedrijf. Wij doen geen digitalisering. We komen pas in de bedrijven wanneer ze al een digitaliseringsgolf achter de rug hebben. Tijdens corona zagen we dat heel wat bedrijven nog veel werk hadden met die digitalisering, alleen al om hun mensen vanop afstand te laten werken. Helemaal in het begin waren onze klanten voorzichtig, maar nadat de eerste schok was verteerd, lieten ze hun digitaletransformatieprojecten gewoon doorlopen. 
      “Het is in de digitale sector niet allemaal rozengeur en maneschijn geweest. We hebben het effect van de eerste schok ook gevoeld, en ik verwacht in de toekomst meer voorzichtigheid in het toekennen van budgetten. Maar ik klaag niet.” 
    
    Enkele weken geleden maakte Martine Reynaers, de CEO van Reynaers Group, zich in Trends zorgen dat corana slecht is voor de carrière van vrouwen. Ze gaan sneller en meer thuiswerken dan mannen, om bijvoorbeeld voor de kinderen te zorgen. Hoe denkt u daarover? 
    
    
        VAN DE VYVER. “Ze heeft zeker een punt. Ik kijk daarvoor een beetje beschuldigend naar de overheid. Wie stelt nu regels op zonder na te denken over de langetermijngevolgen? Welke werknemers worden vooral geraakt? Dat leidt inderdaad tot situaties waarin plots veel meer vrouwen thuiszitten. Ik ben over de rollenpatronen wel hoopvol voor de toekomst. De Amerikaanse president Joe Biden heeft tijdens zijn inauguratie nog gezegd ‘Don’t tell me things can’t change’.” 
    
    U bent CEO en u hebt twee kinderen. Welk advies zou u geven aan een koppel, waarvan de beide leden een carrière en een gezin willen combineren? 
    
    
        VAN DE VYVER. “Je moet goede afspraken maken. Iemand zei me ooit dat vrouwen er zelf voor kiezen om vier vijfde te werken. Ik heb dat beantwoord met deze vraag: als je probeert een voltijdse job te combineren met de maatschappelijke druk die komt kijken bij je positie als vrouw en als je dan ook met torenhoge kosten zit voor de crèche, is het dan echt nog een vrije keuze om vier vijfde te werken? Er wordt geen rekening mee gehouden dat die keuze voor vrouwen ook een inkomensverlies meebrengt. Als het tot een scheiding komt, staan vrouwen plots in een zwakkere onderhandelingspositie. Als me wordt gevraagd of vier vijfde werken een vrije keuze is, dan zeg ik dat het vaak gewoon niet anders kan.” 
    
    Hilde Laga, de voorzitter van de investeringsmaatschappij Gimv, wijst erop dat vrouwen die een carrière en een gezin combineren soms denigrerend een ‘carrièrevrouw’ worden genoemd, terwijl de term ‘carrièreman’ niet bestaat. Wordt er anders gekeken naar ambitie bij mannen en vrouwen? 
    
    
        VAN DE VYVER. “Er is een cultureel denkbeeld van wat een vrouw is. Bij het benoemen van een vrouw als ‘carrièrevrouw’, wordt bedoeld dat ze niet thuis kan zijn voor de kinderen. En wie moet dan voor hen zorgen? Toch niet haar man, die eigenlijk carrière zou moeten maken? Van mannen wordt dat niet gezegd, omdat het deel uitmaakt van het culturele denkbeeld dat hij carrière moet maken. Maar waarom zou een vrouw geen carrière mogen maken?” 
    
    Hoe is dat bij Flow Pilots? 
    
    
        VAN DE VYVER. “Ook in mijn ploeg zijn er meer mannen dan vrouwen, maar de mannelijke collega’s vragen evenveel ouderschapsverlof aan als de vrouwen. Ik verander mijn houding niet naargelang ik met vrouwen of mannen praat. Ik stel dezelfde vragen: hoe is het met de kinderen, hoe lukt de combinatie van werk en privé, hoe voel je je? We roddelen ook niet, want iedereen weet alles. Roddelen is negatieve energie. Ook ouderschapsverlof aanvragen kan leiden tot negatieve energie, als je weet dat je een gevecht moet leveren om het te krijgen. Bij ons wordt ouderschapsverlof gewoon goedgekeurd, het wordt zelfs toegejuicht.” 
    
    Je hebt een verleden in de politiek, als jongerenvoorzitter van Jong Vld. Wat had u als ondernemer de overheid graag anders zien doen tijdens de pandemie? 
    
    
        VAN DE VYVER. “Transparante en duidelijke communicatie. Er werden experts naar voren geschoven, dan weer andere experts, dan de politici. Er was geen rustpunt in de communicatie, een persoon die alle aspecten van de communicatie beheert en stuurt. Wacht liever een week langer, dan constant communicatie ad hoc te voeren. En als je steunmaatregelen neemt, zoals tijdelijke werkloosheid en maatregelen voor de horeca, denk dan na over wat ze op de lange termijn betekenen. Het verhaal van de zonnepanelen is ook zoiets. Ik kan daar bijna niet bij.” 
    
    Heeft het niet gekriebeld om weer in de politiek te stappen? 
    
    
        VAN DE VYVER. “Neen. Je mag niet onderschatten hoeveel tijd het kost om van je medewerkers een ploeg te maken. In het bedrijfsleven gaat het trouwens al een tijdje over niets anders meer dan over togetherness en inclusie. Het gaat niet over het individu, maar over hoe je de individuen laat samenwerken. Daarbij is het belangrijk open en eerlijk met elkaar te communiceren en duidelijke regels te maken over wat je wel en niet wilt. Als iedereen op zijn eiland blijft zitten, zullen we er niet geraken. Het sleutelwoord voor de toekomst is ‘samenwerken’, maar in de politiek is dat nog niet helemaal doorgedrongen.” 
    
    ",TrendsMagazine,https://trends.knack.be/economie/bedrijven/dewi-van-de-vyver-ceo-flow-pilots-als-iedereen-op-zijn-eiland-blijft-zitten-zullen-we-er-niet-geraken/article-longread-1696323.html,0,0,0
30.xml,"In ruil voor vliegensvlugge spitsen en middenvelders met zes longen veranderen tijdens de mercato’s honderden miljoenen van club. Advocaat Niels Verborgh noemt dat transfersysteem evenwel illegaal. 
    
    ","‘Een nieuwe Bosman  zou de strijd winnen 
    Ondanks de coronacrisis rolde het geld tijdens de zomermercato vlot. We zijn zo gewend geraakt aan monsterbedragen dat niemand zich nog verslikt in z’n koffie wanneer hij leest dat Kai Havertz voor 77 miljoen euro verhuist naar Chelsea of Victor Osimhen, door Charleroi ooit gekocht voor 3,5 miljoen euro, voor 70 miljoen naar Napels. Maar is het wel zo normaal? Nee, vindt Niels Verborgh, sportrechtadvocaat bij Atfield. Meer zelfs, hij betoogt dat het transfersysteem ingaat tegen de Belgische en Europese juridische regels. ‘We vinden het pervers dat clubs vóór Bosman dienden te betalen voor contractvrije spelers. Maar de huidige situatie heeft evenzeer perverse trekken.’ Verborgh is niet de enige die er zo over denkt. Philippe Piat, topman bij spelersvakbond FIFPro, noemde het systeem ooit ‘neigend naar slavernij.’ Vier argumenten ter afschaffing van het transfersysteem. 
    
    1. Het beknot de spelersvrijheid 
    ‘Op zich is een transfersom niet illegaal’, stelt Verborgh. ‘Het is een vergoeding voor het beëindigen van een arbeidsovereenkomst.’ Problematisch wordt het wanneer die proporties aanneemt die het vrije verkeer van werknemers verhinderen. De sommen liggen in het voetbal veel hoger dan wat de Belgische arbeidswetgeving voorschrijft. ‘Bij een transfer heeft een ploeg een budget voor ogen. Het interesseert hen niet hoeveel delen van de taart naar de andere club dan wel de speler gaan. Maar elke euro extra voor de transfersom is een euro die de speler misloopt.’ 
      Door het prijskaartje heeft een speler bovendien minder keuze. ‘Veel clubs kunnen het loon van Raphael Holzhauser betalen, maar minder clubs kunnen daarbovenop een transfersom leggen.’ Verkopende clubs zijn ook geneigd om te kiezen voor transfers waaraan ze zelf het meeste verdienen en hebben zo controle over hun spelers. ‘Al is het in de praktijk soms anders, zeker in het geval van topspelers. Sommigen brengen een ziektebriefje binnen als ze niet mogen vertrekken naar de club van hun keuze. Een vorm van rebellie die je in andere sectoren bijna nooit ziet.’ 
      Het voorgaande betekent dat het transfersysteem in strijd is met het vrije verkeer van personen. Een afschaffing zou leiden tot hogere spelerslonen. Is dat nodig? Misschien wel. De vetpotten zijn enkel bestemd voor een keur van topspelers, het gros vangt minder. In 2016 rapporteerde FIFPro dat 45 procent van de wereldwijde profs minder dan 815 euro per maand verdient. 
    
    2. Het zorgt voor een competitief onevenwicht 
    Vier Spaanse clubs, vier Duitse, drie Engelse, drie Italiaanse, één Franse en één Portugese bekampen elkaar in de achtste finale van de Champions League. De facto is het een gesloten competitie. De reden is simpel: de meest gegoede clubs hamsteren de beste spelers. Economisch gezien vormen zij een kartel, een illegale overeenkomst die de onderlinge concurrentie vermindert. Dat gaat lijnrecht in tegen het Europese mededingingsrecht, de wetten die de concurrentie tussen bedrijven vrijwaren. 
      ‘Nochtans beweert de FIFA dat transfers net nodig zijn om middelen te herverdelen’, aldus Verborgh. ‘Vergelijk het met een waterval: aan de bron zitten de rijke clubs, maar ook de clubs stroomafwaarts profiteren. Volgens studies is evenwel het tegendeel waar.’ Twee derde van het door G5-clubs gespendeerde transfergeld gaat naar andere G5-clubs. Slechts een pruts belandt bij kleinere clubs. 
    
    3. Het leidt tot instabiliteit en kortetermijndenken 
    Met het transfersysteem beoogde de FIFA stabiliteit voor spelers en clubs. In de praktijk, meent Verborgh, bestaat die slechts tot op het moment dat een club wil cashen. ‘Doet een speler zijn contract uit, dan heb je als sportdirecteur slecht gewerkt.’ Clubs hanteren trucs om hun spelers te laten bijtekenen dan wel oprotten. De dreiging van bank of B-kern. ‘Er zijn genoeg voorbeelden van spelers die naar de uitgang worden gepest. Omdat de club een transfersom wil opstrijken, terwijl het voor de speler lucratiever is om pas elders te tekenen wanneer zijn contract afloopt.’ 
      Vanuit het standpunt van kleine clubs is het enigszins begrijpelijk. Het gebrek aan solidariteit uit het vorige puntje doet hen op het randje van bankroet opereren. Ze begeven zich op de transfermarkt als op de beurs: goedkoop kopen, duur verkopen. Waardoor spelers per definitie passanten zijn. ‘Bekijk de ploegfoto’s in jullie competitiespecial en je weet genoeg. Zwitsers onderzoek toont aan dat enkel rijke ploegen een stabiele kern hebben.’ 
    
    4. Het zuigt geld uit het voetbal 
    
        Stefan Kesenne, emeritus professor sporteconomie, becijferde dat makelaars jaarlijks 900 miljoen euro uit het voetbal halen. Doordat zij veelal betaald worden door de clubs, gaan ze soms tegen het belang van hun klanten, de spelers, in. ‘Sommigen gaan daar ver in’, aldus Verborgh. ‘Ze verzwijgen aanbiedingen waarin hun commissie te laag ligt.’ Een afschaffing van het voor hen zo lucratieve systeem zet makelaars buitenspel. Ook andere uitwassen - witwassen, belastingontduiking, mensenhandel - verdwijnen wanneer de transfermarkt z’n gebrek aan transparantie verliest. 
    
    5. Maar kunnen we het systeem wel afschaffen? 
    Het huidige transfersysteem is een compromis tussen de FIFA, de UEFA en de Europese Commissie. In 2015 diende de FIFPro een klacht in, maar die liet het vallen nadat de FIFA de scherpe kantjes van het systeem vijzelde. Een nieuwe klacht kwam er nog niet. ‘Er zijn wel spelers die het systeem in twijfel trokken. De bekendste is Tibor Balog van Charleroi, die in 1998 naar het Europees Hof van Justitie trok. Een dag voordat de advocaat-generaal een advies zou bekendmaken, trok hij zijn zaak in. Naar verluidt deed de FIFA hem een voorstel dat hij niet kon weigeren. Hij won toen Euromillions.’ 
      Toch denkt Verborgh dat een nieuwe rechtszaak een prima kans maakt. Als een speler nu doorzet, acht ik de kans zeer groot dat hij uiteindelijk wint. Maar de weg ernaartoe is ellenlang.’ De FIFA dicteert de regels en legt zware straffen op voor wie die niet volgt. Het Duitse SV Wilhemshaven weigerde ooit een opleidingsvergoeding te betalen. De club kreeg gelijk van de rechtbank, maar pas na een verplichte degradatie. Een rebellerende speler kan een verbod krijgen om zijn beroep uit te oefenen. Al zal er vroeg of laat een nieuwe Bosman opstaan.’ 
    
    ",Sportmagazine,https://sportmagazine.knack.be/sport/voetbal-nationaal/waarom-het-transfersysteem-in-het-voetbal-moet-worden-afgeschaft/article-opinion-1692941.html,0,0,0
4.xml,"De West-Vlaamse textielfamilie De Sutter is de verrassende koper van de kledingketen E5 Mode. De twee ondernemers Kristof en Peter De Sutter reden een opmerkelijk en soms hobbelig parcours, dat loopt van jeans in Madagaskar tot serviceflats in Charleroi.
    
    ","Kristof en Peter De Sutter hebben een lange geschiedenis in de textielsector
    West-Vlaamse textielfamilie is nieuwe eigenaar van E5 Mode
    E5 Mode is in Vlaanderen een naam als een klok, al is het bedrijf al jaren op de sukkel (zie tabel E5 Mode in cijfers). De oprichter, Etienne Kaesteker (76), had veel moeite om zijn geesteskind  los te laten. De eerste winkel huisde in 1979 in een oude schuur in Sint-Denijs-Westrem, langs de E40. Die heette toen nog E5, vandaar de naam van de onderneming. Betaalbare en kwalitatieve mode in baanwinkels nabij provinciesteden was jarenlang een succesformule. “Meneer Kaesteker kende alle werknemers en sprak ze allemaal met de voornaam aan”, zegt Bart Leybaert, gewestelijk vakbondssecretaris van de socialistische vakbond BBTK Waasland. “Hij stak ook zijn eigen geld in het bedrijf. Het ging er heel familiaal aan toe.” 
      De troeven van loyauteit aan de familiale onderneming en het ervaren personeel waren tegelijk een nadeel. Het bedrijf kampt met een hoge anciënniteit. Vier vijfde van het personeel zijn vrouwen ouder dan vijftig met een diploma secundair onderwijs. Zij zijn vooral winkelbedienden. De verkoop via de webwinkel, de voorbije jaren een van de schaarse groeimotoren voor de fel geplaagde modewinkelketens, is beperkt. 
    
    Voer voor speculatie 
    In 2017 werd neef Alexander Talpe (38) de CEO. Etienne Kaesteker bleef geld in het toen verlieslatende bedrijf steken. Dat gebeurde via een wat vreemde constructie. De nv De Vleterbeek is een zustervennootschap van de nv E5 Mode. De Vleterbeek is eigenaar van winkels en verhuurt die aan E5 Mode. Via De Vleterbeek werd 10 miljoen euro geleend bij BNP Paribas Fortis. Dat geld werd doorgeschoven naar de verlieslatende winkelketen, de terugbetaling werd later kwijtgescholden. 
      De kwijtschelding van een laatste schijf van 5 miljoen euro gebeurde eind 2019 bij de verkoop van E5 Mode aan Frédéric Helderweirt (45). Het voormalige kaderlid van de inmiddels in de Benelux failliete kledingketen FNG kocht E5 Mode via zijn vennootschap Feniks Holding. Die was even voordien opgericht met een maatschappelijk kapitaal van nauwelijks 5000 euro. De overname door Helderweirt, en vooral de prijs, blijven voer voor speculatie. “Wij hebben die lening in schijven kwijtgescholden in de loop van 2018 en 2019. De overnemer kreeg dus geen geld toegeschoven van de verkoper”, benadrukt Stany De Rechter, gedelegeerd bestuurder van De Vleterbeek. 
    
    Vrijwillige vereffening 
    En toen sloeg corona toe. Eind maart vorig jaar zocht Frédéric Helderweirt bescherming tegen de schuldeisers. Vorige week werd bekend dat de broers De Sutter een doorstart voor de kledingketen maken via de nieuwe besloten vennootschap E5 Fashion, waarin diverse activa van de oude nv E5 Mode worden opgenomen. 
      De West-Vlaamse ondernemers Kristof (50) en Peter De Sutter (55) hebben decennia ervaring in de textielwereld. In de jaren negentig maakten ze kleding voor grote ketens met de onderneming Polo Group. “We waren actief in het lagere middensegment, een volumemarkt”, vertelt Peter De Sutter. “Onze klanten waren de grote modewinkelketens, zoals C&A, Vroom & Dreesman, La Redoute, JBC. We maakten hun huismerken. Maar de grote winkelketens gingen steeds meer zelf hun productie zoeken en uitbesteden in het Verre Oosten.” 
      In 1996 had de Polo Group in Frankrijk een belang verworven in Sofintex, een belangrijke producent van jeansbroeken. Sofintex was ook de leverancier van Pantashop, een keten met 250 winkels in Frankrijk. Maar plots, in de zomer van 2007, werd de nv Polo Group vereffend. Alle filialen waren nochtans winstgevend in het boekjaar 2006-2007. Dat boekjaar sloot af met een nettoverlies van bijna 29 miljoen euro, door de versnelde waardeverminderingen op de diverse activiteiten. “De context voor die vereffening is heel eenvoudig”, duidt Peter De Sutter. “In 2007 wilden we ook de winkels van Pantashop kopen, nadat we in 1996 al de productie hadden gekocht via Sofintex. Maar die overname ging niet door. En dus kozen we voor een vrijwillige vereffening. Een deel van de activiteiten hebben we behouden, via onze huidige jeansvennootschappen Ansi en PGT.” 
      PGT staat voor Polo Garments Tunesia en omvat een fabriek in Jemmal, in de buurt van de Tunesische kustplaats Monastir. Daar werken volgens een bedrijfspresentatie 650 mensen. De nv Ansi in Aalter heeft zes werknemers. Zij doen de verkoop en de logistiek van de in Tunesië gemaakte jeans voor klanten als Bellerose, E5 Mode, Karl Lagerfeld, Lee Cooper en Zara. 
      De fabriek in Tunesië is een dochter van de nv Ansi. Die heeft vrij bescheiden cijfers, met in 2019-2020 een balanstotaal van 3,41 miljoen euro, een brutomarge van 229.967 euro en een bedrijfswinst van 35.434 euro. 
    
    Brand in Madagaskar 
    In 2001 vernielde een brand de vestiging in Aalter. In 2002 opende een nieuw gebouw. Begin 2009 brandde het ook in de fabriek in Madagaskar, Polo Garments Majunga (PGM). Het Afrikaanse land werd toen geteisterd door zware politieke rellen. De fabriek met haar 1200 werknemers werd getroffen door plunderingen en vervolgens in brand gestoken. Maar dat was het gevolg van sociale onlusten in de onderneming. Die nuance was belangrijk voor de verzekeraar Ny Havana. Het overheidsbedrijf wilde aantonen dat de verwoesting het gevolg was van de politieke rellen en niet van een sociaal conflict. In het eerste geval dekte de polis de schade niet. De broers De Sutter stapten naar het gerecht in Madagaskar en trokken steeds aan het langste eind, tot in het Hooggerechtshof. 
      Tot de minister van Justitie de beslissing in april 2012 verwierp, onder druk van de president. De uitbetaling van het schadebedrag van de verzekeraar, ongeveer 5,9 miljoen euro (zonder intresten), werd geblokkeerd. “We begonnen vervolgens een arbitrageprocedure voor een internationale rechtbank voor handelsgeschillen in Parijs”, vertelt Peter De Sutter. “Die rechtszaak wonnen we, maar ze werd later geannuleerd. We begonnen een nieuwe zaak, deze keer voor een internationale rechtbank voor handelsgeschillen in Washington. Die wonnen we in april vorig jaar. We zouden nu worden uitbetaald midden 2022. Het bedrag is gegroeid tot ongeveer het dubbele van de initiële som. We zijn immers jaren verder. Bovendien zijn er onder meer intresten bij gekomen. In Madagaskar hebben we vandaag geen activiteit meer.” 
    
    Textiel en serviceflats 
    De twee broers zijn niet alleen actief in textiel. Volgens de financiële-informatieverschaffer Trends Business Information hebben ze belangen in tien vennootschappen. Een geconsolideerde balans ontbreekt. Vijf bedrijven zijn actief in de zorgsector, met de uitbating van serviceflats in het centrum van Charleroi (50) en in Tielt (66). De holding voor die zorgsectoractiviteiten is de nv L3 Invest, een volgens haar laatst neergelegde balans (2018-2019) heel gezonde onderneming. 
    
    ",TrendsMagazine,https://trends.knack.be/economie/magazine/west-vlaamse-textielfamilie-is-nieuwe-eigenaar-van-e5-mode/article-normal-1696297.html,0,0,0
5.xml,"Econopolis wist een reeks ondernemersfamilies te scharen achter een nieuw investeringsfonds. Dat wil met een eigenzinnige stijl kapitaal en kennis verschaffen aan Belgische groeibedrijven.
    
    ","Econopolis zet een investeringsfonds voor familiebedrijven in de startblokken
    100 miljoen voor Belgische groeiers
    Er zijn best wel wat fondsen die investeren in Belgische groeibedrijven. Met het vorig jaar opgerichte ACE Family Fund kwam er nog een bij. Het fonds zal het verschil maken met de gerenommeerde zakenfamilies die in het kapitaal zijn gestapt, aldus Geert Noels. De oprichter van de vermogensbeheerder Econopolis legde de contacten: “Ik breng mensen samen. Dat is waar ik goed in ben.” Noels lanceerde het fonds samen met Alcopa, de investeringsmaatschappij van de familie Moorkens. Een eerste kapitaalronde leverde toezeggingen op van onder anderen Fernand Huts, Vic Swerts en Willy Naessens, de ronkende namen achter respectievelijk het logistieke concern Katoen Natie, de bouwspecialiteitengroep Soudal en de industriebouwspecialist Willy Naessens. En er zitten nog toezeggingen van andere ondernemersfamilies in de pijplijn. “Het fonds wordt eigenlijk een federatie van families”, zegt Noels. “Een bedrijf waarin het fonds investeert, krijgt niet alleen kapitaal, maar ook een netwerk van ervaren ondernemers achter zich, die kunnen helpen bij kwesties zoals de strategie, goed bestuur of de internationalisering.” 
      Noels verwacht dat het fonds zal eindigen met minstens 100 miljoen euro. Maar dat bedrag zegt niet alles. “Met 100 miljoen euro kan het fonds bijvoorbeeld een tiental investeringen van 10 miljoen euro doen. Bij een grotere investering is het de bedoeling dat de families een extra inbreng doen naast het fonds, in een zogenoemde club deal.” 
      Ook samenwerkingen met andere fondsen sluit Noels niet uit. “Op die manier zouden we megadeals kunnen realiseren en ook kennis samenbrengen, waarbij elk fonds kan focussen op zijn eigen sterktes. De toekomst ligt in het samenbrengen van kapitaal én mensen.” 
    
    Eigen overtuigingen 
    Dat Noels investeerders met naam en faam achter het ACE Family Fund kon krijgen, is mee te danken aan de bloei van Econopolis in de voorbije jaren. Maar het zijn niet altijd vette jaren geweest. Sinds de oprichting in 2009 koos Noels steevast voor de richtsnoeren die hij een jaar eerder had neergeschreven in zijn boek Econoshock. De toekomst lag niet in fossiele brandstoffen en klassieke banken, wel in nieuwe technologie, de opkomst van Azië, de demografische evolutie en de klimaattransitie. Het bleken de juiste keuzes, maar het kan lang duren eer de markten een vermogensbeheerder gelijk geven. 
      Onderweg kreeg Econopolis een opgemerkte aandeelhouderswissel te verwerken, waarbij het management de controle verwierf en enkele ondernemersfamilies instapten, waaronder de familie Moorkens. “We hadden het ons gemakkelijk kunnen maken door voor de korte termijn te kiezen en bijvoorbeeld trackers op beursindexen te kopen”, zegt Noels. “Wij hebben vanaf de start uitdrukkelijk gekozen voor onze eigen overtuigingen, met thema’s als duurzaamheid en exponentiële technologieën. Dat is niet elk jaar de goede keuze geweest. Maar het tij is gekeerd, vooral in de voorbije drie jaar. Kwesties als de demografische evolutie en de gezondheidszorg kwamen op scherp te staan tijdens de pandemie. En door zijn aanpak van de pandemie bewijst Azië zich als continent van de toekomst. Wie kiest voor zijn overtuiging, moet een duursporter zijn.” 
      Voor het ACE Family Fund geldt dezelfde filosofie. “Als je met zo’n fonds wilt scoren op de korte termijn, doe je maar beter iets anders”, zegt Noels. “Dit fonds gaat verbintenissen aan voor bijna twee decennia. Het kapitalisme dat bedrijven zomaar doorschuift van de ene naar de andere koper, om uit elke doorverkoop zo veel mogelijk winst te putten, is onethisch. Bedrijven zijn levende organismen van werknemers, klanten en leveranciers ¬ echte mensen dus. Bedrijven zijn geen koopwaar.” 
      Noels beseft dat hij als criticus van het kapitalisme in een dubbelzinnige positie zit. Per definitie leeft een vermogensbeheerder van het kapitalisme. “Ik ben tegelijk een speler in het kapitalisme en een kritische toeschouwer”, zegt Noels. “Maar als speler kan ik nog altijd mijn eigen speelstijl kiezen: fair play en een attractief spel. Wellicht win je daar niet elke match en elke competitie mee, maar over een periode van tien jaar zal het publiek jouw stijl verkiezen. Daarvoor moet je visie hebben en koppig zijn.” 
    
    Voor elk wat wils 
    Het ACE Family Fund heeft zijn ruggengraat van gerenommeerde families en zijn aparte stijl, waarmee het zich kan onderscheiden van andere fondsen. Maar het segment van de groeibedrijven blijft een vijver waarin velen vissen. Allemaal willen ze de verborgen Belgische kampioenen bovenhalen. “Zeker, maar dat betekent niet dat wij geen kans maken”, zegt Noels. “Dat is in het leven ook zo. Wie een levensgezel of -gezellin zoekt, is niet de enige die een partner zoekt. Een ondernemer die een goed team wil samenstellen, is evenmin de enige die dat probeert. Wie enkel plekken opzoekt zonder concurrentie, maakt wellicht de verkeerde keuze. Ga uit van je eigen sterkte. Ik vind het niet erg dat er veel fondsen zijn. Een breed aanbod is goed. Dan kan zo’n groeiende onderneming het fonds kiezen dat het best bij haar past. Er is voor elk wat wils.” 
    
    ",TrendsMagazine,https://trends.knack.be/economie/bedrijven/econopolis-zet-investeringsfonds-voor-familiebedrijven-in-de-startblokken/article-longread-1696307.html,0,0,0
6.xml,"Door de overname van Fidea en de schadeverzekeringen van Athora is de verzekeraar Baloise Insurance uitgegroeid tot het nummer vier op de Belgische markt. CEO Henk Janssen zet voluit in op het makelaarskanaal en bereidt de toekomst in een digitale wereld voor.
    
    ","Hoe Baloise uitgroeide tot de vierde verzekeraar van het land
    ‘De klant moet ons kennen, en de makelaar moet ons willen verkopen’
    Op een Investor Day eind vorig jaar maakte de Zwitserse verzekeraar Baloise de balans op van de realisaties de voorbije jaren. Daarbij was er veel spreekwoordelijk handgeklap voor de Belgische tak, Baloise Insurance. “De omzet van Baloise in België steeg in de periode 2012-2019 jaarlijks met 7,2 procent, terwijl de markt gemiddeld met 3,6 procent per jaar groeide”, zegt CEO Henk Janssen. “Exclusief overnames groeiden we nog met 5,5 procent.” 
      Ook vorig jaar was er een mooie interne groei, vooral in schadeverzekeringen, aldus Janssen. Daarbij komt dat de overnames van Fidea (dat Baloise kocht van Anbang) en de schadetak van Athora (het vroegere Generali Belgium) in 2020 voor het eerst volledig mee in de resultaten worden opgenomen. Door die overnames is Baloise Insurance nu de vierde grootste verzekeringsmaatschappij in België. Enkel AXA, AG en Ethias gaan nog voor. En in de Baloise-groep is het Belgische schadeverzekeringsbedrijf het grootste geworden. 
      Janssen schrijft het succes toe aan de goede samenwerking met onafhankelijke verzekeringsmakelaars. “Zij zijn mee verantwoordelijk voor de goede dienstverlening en de hoge klantentevredenheid”, vindt Janssen. “Het is geen toeval dat makelaars het belangrijkste distributiekanaal op de Belgische markt zijn, met meer dan 50 procent van de nieuwe productie. Ik zie dat ook niet snel veranderen. Ik weet dat consultants en goeroes al jaren het tegendeel beweren. Maar als de onlineverkoop van verzekeringen echt voor een omwenteling zou zorgen, hadden we dat nu al gemerkt.” 
      Volgens Janssen is de gemiddelde Belg behoorlijk honkvast en heeft hij een emotionele connectie met een makelaar die hem een persoonlijke service dicht bij huis levert: “De Belgische markt is daarin redelijk uniek. Mensen gaan zich sneller informeren via het internet, maar bij het afsluiten van een polis nemen ze toch graag een vertrouwenspersoon in de arm. Ik stel vast dat de meeste jongeren gewoon klant worden bij de makelaar van hun ouders.” 
    
    Integratie 
    De integratie van Fidea en Athora zal de omzet van Baloise Insurance niet enkel boven 2 miljard euro omzet duwen, ze moet vanaf 2023 ook goed zijn voor een recurrente winstbijdrage van 35 miljoen euro per jaar. In 2019 maakte Baloise Insurance een winst voor belastingen van 175 miljoen euro. Het cijfer voor 2020 wordt begin maart bekendgemaakt. 
      “Vorig jaar hebben we de eerste fase van de integratie afgerond”, vertelt Janssen. “We hebben alle equipes samen gebracht, de loon- en arbeidsvoorwaarden zijn geharmoniseerd, en er is gekozen voor één commerciële politiek en merknaam. Dit jaar moeten we het productengamma uniformeren en in 2022 gaan we alle IT-systemen samenbrengen. Dat houdt niet automatisch een keuze voor Baloise in. Voor levensverzekeringen bijvoorbeeld zijn we van plan alles over te zetten op het platform van Fidea.” 
      Voor Fidea betaalde Baloise 480 miljoen euro en voor de schadetak van Athora 60 miljoen euro. Vooral de eerste acquisitie werd bekritiseerd, omdat Fidea de verzekeringspartner van de bank Crelan was, maar Crelan zegde dat contract op om in zee te gaan met AXA. Daardoor zou Baloise te veel hebben betaald. 
      “Het belang van de distributiedeal met Crelan werd overschat”, oordeelt Janssen. “De historische portefeuille blijft bij ons, en de contacten tussen Fidea en de makelaars zijn intact gebleven. Kijk, ik heb met een kwinkslag tegen de 380 medewerkers van Fidea gezegd dat elk van hen meer dan een miljoen euro waard is. Maar er zit ook een grond van waarheid in: in verzekeringen zijn mensen en hun expertise van het grootste belang. De medewerkers van Fidea hebben een bewogen geschiedenis achter de rug, maar vormen een hecht team. Ik wil dat ze zich hier thuis voelen. Goede resultaten zijn de resultante van mensen die met plezier gaan werken en met elkaar samenwerken.” 
      Tevreden medewerkers hebben volstaat niet langer, Baloise wil dat zijn medewerkers gelukkig zijn. Het is een van de drie hoofddoelstellingen die de groep zichzelf oplegt in haar nieuwe strategisch plan. Tegen 2025 wil Baloise worden erkend als een van de beste werkgevers in Europa. “In 2018 kreeg Baloise Insurance al een onderscheiding van Korn Ferry Hay als een van de beste drie werkgevers in België”, stipt Janssen trots aan. 
    
    Nieuwe overnames 
    De andere objectieven die Baloise op de Investor Day de wereld instuurde, zijn financieel en commercieel van aard. Zo wil de groep in de periode 2022-2025 2 miljard euro cash genereren om dividenden uit te keren. Dat was bij het vorige strategische plan ook de doelstelling, maar deze keer wil Baloise het in vier in plaats van in vijf jaar realiseren. Commercieel moeten er anderhalf miljoen nieuwe klanten bij komen. 
      Betekent dit dat er ook in België nieuwe acquisities in de pijplijn zitten? “Alleszins niet heel snel”, tempert Janssen de verwachtingen. “We hebben nog behoorlijk wat werk aan de integratie van de vorige. Maar we zullen elke kans bekijken. Er verschuift wel wat in de verzekeringssector. Internationale groepen willen sterk staan in een aantal kernmarkten. Als dat niet zo is, kunnen ze beslissen zich uit een land terug te trekken. Mocht zich dat in België voordoen, dan gaan we zeker ons huiswerk maken.” 
      Intussen investeert Baloise/Fidea in naambekendheid bij de eindklant, onder meer door wielerploegen en een cultuurhuis als de Handelsbeurs in Gent te sponsoren. “We geven de voorkeur aan sponsoring boven reclame omdat we op die manier mensen in hun passie raken”, verklaart Janssen. “Net zoals we een band hebben met de makelaars, willen we een emotionele connectie maken met de eindklant. Hij moet ons kennen, en de makelaar moet ons willen verkopen. Als je die twee kunt samenbrengen, versterk je het effect. Dan is één plus één drie.” 
    
    Dubbel pad 
    De grootste bedreiging voor een verzekeringsmaatschappij is volgens Janssen dat ze er op termijn niet meer toe doet: “Je moet als verzekeraar relevant blijven in een wereld waarin digitale platformen aan belang winnen. Het zou kunnen dat we evolueren naar een situatie waarin een verzekering all-in wordt aangeboden bij de aankoop van een woning of een wagen.” 
      Om die toekomst voor te bereiden, bewandelt Baloise twee paden, zegt Janssen: “Enerzijds investeren we in start-ups om onze plaats en die van de makelaar in die nieuwe ecosystemen te waarborgen” (zie kader Baloise investeert fors in start-ups). Een mooi voorbeeld daarvan is Mobly, het mobiliteitsplatform van Baloise. Mobly nam enkele maanden geleden de zoekertjessite vroom.be over, waar mensen een tweedehandswagen kunnen kopen. Aan die aankoop kan meteen een autoverzekering tegen makelaarsvoorwaarden en zelfs een krediet (via mozzeno) worden gekoppeld. 
      Anderzijds bekijkt Baloise welke extra diensten de onderneming in het verlengde van haar verzekeringsproducten kan aanbieden. Janssen: “Verzekeraars moeten hun rol anders invullen dan als louter het financieel vergoeden van schade. We komen in het leven van klanten op ingrijpende momenten, maar we doen daar te weinig mee om de klantenrelatie te versterken. Daarom is Baloise bijvoorbeeld, via ons platform B-Tonic, gestart met het aanbieden van rouwbegeleiding voor nabestaanden in het kader van een groepsverzekeringspolis.” 
    
    ",TrendsMagazine,https://trends.knack.be/economie/bedrijven/hoe-baloise-uitgroeide-tot-de-vierde-verzekeraar-van-het-land/article-longread-1696309.html,0,0,0
6039552.xml,"Met Valentijn op komst vertellen geliefden hoe zij elkaar vonden dankzij het voetbal. Vlinders langs het veld, deel 1: Katinka en Robby. 
    
    ","Valentijnsgesprek 1 
    Een doorsneewedstrijddag van KAA Gent in 2016. Robby Hanssens – Loetie voor de vrienden – staat zijn luidruchtige zelve te wezen in Staminee De Pompe, het lokaal van Buffalo’s Zwijnaarde. Robby is op dat moment 38 en zetelt in het bestuur van de supportersclub. Katinka Lippens, een frisse bloem van 25, waait het café binnen. Ze is meegelokt door een collega met wie ze tijdens de week de supermarktrekken vult in de Okay van Evergem. Nu haar studententijd voorbij is en ze geld verdient, wil Katinka de band aanhalen met de club waarvoor zij en haar vader vroeger samen supporterden. 
      Katinka begint al snel met Buffalo’s Zwijnaarde mee te gaan naar de uitmatchen van Gent. Maar omdat ze dat combineert met een pittig uitgaansleven, zit ze weleens met een houten kop op de bus. Robby maakt op diezelfde bus altijd veel trammelant. ‘Dus kwamen we in het begin niet overeen’, lacht Katinka. ‘Hij vond mij een zombie, ik vond hem een blagueur en een gruut lawijt (een blaaskaak en een groot lawaai, nvdr).’ Robby: ‘Maar na een jaar zijn we toch wat beginnen te praten.’ Zo ook bij de verplaatsing van Gent naar Wembley voor de match tegen Tottenham, begin 2017. Robby: ‘Daar voerden we in het hotel ‘s nachts, met wat pinten op, een lang gesprek.’ Katinka: ‘ Plots was er die vonk, vooral bij hem. En niet veel later ook bij mij. Maar ja, hij was getrouwd.’ Robby: ‘In april 2017 moest Gent naar Anderlecht. Vlak voor die match, beneden aan de drankstand, heb ik haar gezegd dat ik gevoelens voor haar kreeg. Toen hoorde ik dat zij ook gevoelens had voor mij. Na de match op Oostende heb ik aan mijn vrouw verteld dat ik verliefd was op iemand anders. Toen ben ik bij Katinka gaan wonen.’ 
      Eén jaar later gaat Katinka mee met Robby naar het traditionele souper van Buffalo’s Zwijnaarde. Robby kruipt er op het podium om iedereen te bedanken voor weer een mooi jaar. Na die speech trekt hij, met 200 paar ogen op zich gericht, zijn trui uit. Zijn T-shirt blijkt te vragen: Katinka, will you marry me? Zij zegt ja. Gauw wordt duidelijk dat het huwelijk er een wordt in het thema van KAA Gent. Katinka: ‘Want dat is onze leidraad.’ Robby besluit op hun huwelijksdag de spelersbus te huren. Hij en zijn maten verzamelen ‘s morgens in De Pompe. Als daar de boterkoeken naar binnen zijn gewerkt, stappen alle heren de spelersbus op en gaan ze Katinka en de andere dames oppikken. Onderweg naar het stadhuis speecht Robby op de bus, zoals hij ook regelmatig doet wanneer Gent op verplaatsing speelt. Robby: ‘Daarna heeft schepen en Gentsupporter Carl De Decker, met een blauw-witte sjaal rond zijn nek, onze trouw bezegeld. Na de receptie lieten we onze trouwfoto’s nemen in het stadion. En op het feest kreeg ik een verrassing van Katinka: met de hulp van Peter Balette, de assistent-trainer, had ze een filmpje gemaakt waarin alle spelers mij proficiat wensten.’ 
      Dezelfde hobby hebben als je partner is handig, ondervindt Robby nu: ‘Als er een Europese verplaatsing is, moeten anderen thuis weleens horen: ‘Zijt gij nu wéér drie dagen weg?’ Daar hebben wij geen last van. Wij gaan allebei mee naar iedere match. Met onze vrienden hebben we op Messenger ook een chatgroep: De Bende van Ellende. Katinka is de enige vrouw die in die groep mocht komen. Omdat zij er ook altijd is.’ Katinka: ‘Maar hij blijft toch de ergste. Hij heeft zelfs de geboorte van zijn zoon bijna gemist door het voetbal.’ Robby: ‘Maar liefje, dat moet die journalist toch allemaal niet weten?’  
    
    ",Sportmagazine,https://sportmagazine.knack.be/sport/andere-sporten/vlinders-langs-de-lijn-onze-trouwfoto-s-lieten-we-nemen-in-het-stadion-van-kaa-gent/article-normal-1698447.html,"Katinka begint al snel met Robby.                                                                                                                                                                                                                                                                                                                                                                                                                    Na een jaar zijn we toch wat beginnen te praten.'                                                                                                                                                                                                                                                                                                                                                                                                   Na de match op Oostende heb ik aan mijn vrouw verteld dat ik verliefd was op iemand anders. Toen ben ik bij Katinka gaan wonen.'                                                                                                                                                                                                                                                                                                                         Katinka, will you marry me?                                                                                                                                                                                                                                                                                                                                                                                                                                                                                     Hij heeft zelfs de geboorte van zijn zoon bijna gemist door het voetbal.'                    ",Pdf Sportmagazine.pdf,25
6039555.xml,"Via Italië, Engeland, Cyprus en Denemarken belandde Rafael Romo (30) in augustus vorig jaar bij OH Leuven. De Venezolaanse doelman geniet maximaal van zijn carrière in Europa. ‘Ik beschouw Marc Brys als een vader, maar vooral als een vriend.’ 
    
    ","‘Je proeft hier dagelijks een ongelofelijke ambitie’ 
    
        Rafael Romo: ‘Ik ben afkomstig van Turén, een gemeente met iets meer dan 70.000 inwoners in de staat Portuguesa in Venezuela. Echt het platteland. De mensen leven er volop van de landbouw. Ze zijn eigenlijk constant bezig met gronden bewerken en dieren houden. Ook ik ben afkomstig van een vrij grote boerderij, waar de familietraditie werd verdergezet. Wij hebben koeien en gebruiken de melk voor onze eigen kaas. Er was altijd veel beweging bij ons thuis: de buren kwamen langs, maar ook andere dorpsgenoten. Onze economie is sterk gericht op ruil, maar wij leverden onze producten ook aan grote distributeurs.’ 
    
    Dierenarts 
    ‘Ik overwoog ooit om aan de universiteit te gaan studeren voor dierenarts, maar de passie voor voetbal haalde het. Mijn hele jeugd stond wel in het teken van het helpen op de boerderij. We kweekten paarden, geiten en varkens, maar we slachtten ze ook. Het vlees aten we zelf of verkochten we. Mijn ouders, ondertussen gescheiden, waren daar dag en nacht mee bezig. Nu staat mijn mama nog elke ochtend op om 5 uur en werkt ze dan door, tot vaak 21 of 22 uur ’s avonds. Mijn respect voor haar is ongelofelijk groot. Ik heb één broer José, hij is drie jaar jonger en ook voetbalprof. Hij speelt in de spits bij het Cypriotische Karmiotissa Pano Polemidion. En ik heb, door papa, nog een oudere en een jongere stiefbroer. 
      ‘Vanaf mijn negende sloot ik me aan bij de jeugdacademie van Atlético Turén. Mijn voorouders kwamen uit Spanje en ze hadden een sterke link met voetbal. Opa was één van de oprichters van Atlético Turén. Mijn vader stond er ooit in doel en slaagde er zelfs in om prof te worden in Venezuela. Het was dus ergens logisch dat ik ook voor die positie koos. 
      ‘Amper zes maanden nadat ik bij Atlético Turén in tweede klasse als zeventienjarige debuteerde, kreeg ik de kans om te tekenen bij Llaneros de Guanare. Er volgde al snel een selectie voor het WK U20 in de Zuid-Amerikaanse kwalificatiepoule. We eindigden vierde en mochten in 2009 meedoen aan het WK. Daar speelde ik me in de kijker van scouts van Udinese. Als negentienjarige kwam die opportuniteit van de Serie A er plots. Ik ging onmiddellijk in op hun aanbod. Alleen kwam die stap er te snel. Tactisch en technisch volstond mijn niveau niet, waardoor ik eigenlijk drie jaar verloor. Ik voel me niet te beroerd om dat toe te geven. 
      ‘Bovendien stond Samir Handanovic daar toen als titularis onder de lat. Een klasbak. Hij komt nu, op zijn 36e, nog altijd uit voor Inter. In Venezuela had ik ook nooit samengewerkt met een specifieke doelmannentrainer. De aanpassing in Europa verliep dus moeizamer dan voorzien. Na twee of drie maanden besefte ik dat de integratie en het vertrouwen er niet kwam, omdat ik eigenlijk een echte amateur was. Puur technisch begon ik vrijwel vanop nul, ondanks het feit dat ik wel talent had. Alleen krijg je daar, in zo’n topcompetitie, niet de tijd die je nodig hebt om je aan te passen. 
      ‘Op mijn eigen vraag werd ik verhuurd aan Estudiantes de Mérida in Venezuela. Een bewuste keuze, door de vertrouwdheid met de competitie en vooral ook door de mogelijkheden voor de nationale ploeg. In het begin twijfelde Udinese wat, maar ze begrepen snel dat ik streefde naar een win-winsituatie. Later gebeurde hetzelfde met Mineros de Guayana. Dat ik in totaal maar één keer speelde in de Serie A, een 3-1-nederlaag tegen Lazio in mei 2010, bevestigde dat ik met die uitleenbeurten de juiste keuze maakte.’  
    
    Mister clean sheet 
    ‘Ook al kende ik een atypisch parcours, met vele stationnetjes en soms korte passages, ik bestempel mezelf niet als een voetbalnomade. Ik leerde ondertussen al wel dat je in profvoetbal maar moeilijk kan plannen. Alle beslissingen neem ik altijd in functie van en na overleg met mijn gezin. Vaak heb je echter zelf niet alles in de hand. Ik tekende voor drie seizoenen bij Apoel Nicosia, maar werd al na enkele dagen verhuurd aan Beerschot-Wilrijk. Daar werd ik ‘mister clean sheet’, na een prachtig seizoen in tweede klasse. Plots vroegen ze in Cyprus een transfersom die buiten proportie was. Ik keerde dan terug en kwam wat in conflict met de coach. We vonden een deal en ik mocht transfervrij naar Denemarken, waar ik bij Silkeborg een nieuwe competitie mocht ontdekken. 
      ‘Afgelopen zomer stond ik op het punt om naar Lech Poznan te gaan, waar de financiële voorwaarden aantrekkelijk waren. Ik stond al op de luchthaven om in Polen te gaan tekenen, toen OH Leuven met een aanbod kwam. Mijn vrouw en ik wisten meteen dat we die trein niet mochten missen. We slaakten zelfs een vreugdekreet, want we raakten echt verknocht aan België. Mijn echtgenote was altijd gecharmeerd door jullie hartelijkheid en behulpzaam karakter. Ons dochtertje Rafaela werd eind december 2017 trouwens in het UZ van Antwerpen geboren. Letizia kwam vier en een half jaar geleden ter wereld in Venezuela. We kregen altijd veel hulp in België. (grijnst) Enkel het weer hier is niet hetzelfde als in Venezuela. 
      ‘Hoe ik bij OH Leuven terechtkwam? Het was td Wim De Corte die eerst mijn makelaar contacteerde. Daarna sprak ik zelf met keepertrainer Bram Verbist en met Marc Brys. We zaten meteen op dezelfde golflengte. Ook al omdat we elkaar al kenden van bij Beerschot en voelden dat hier iets moois zal worden neergezet. Graag zou ik ook bij OH Leuven een reputatie opbouwen van moeilijk te passeren doelman en opnieuw records neerzetten. Je proeft hier dagelijks een ongelofelijke ambitie. Iedereen pusht elkaar hier naar een hoger niveau. Het hele plaatje klopt om door te groeien naar een Belgische topclub. Het doet me wat terugdenken aan Udinese.’ 
    
    Mensenkenner 
    ‘Onze coach is een echte mensenkenner. Ik beschouw hem als een vader, maar vooral als een vriend. Hij zorgde ervoor dat ik mijn grenzen verlegde, hij heeft dus zeker een aandeel in mijn persoonlijke ontwikkeling. De trainer is streng maar bijzonder correct. Daarom dwingt hij ook zoveel respect af. (grijnst) Fysiek is hij de meest veeleisende die ik ooit al meemaakte. En die aanpak loont. 
      ‘Ik tekende tot 2022, maar kijk – gezien mijn verleden – niet te ver vooruit. Door de huidige moeilijke situatie in Venezuela lijkt een terugkeer onrealistisch. Heel wat van onze familie woont in de buurt van Barcelona. Dat is dus een mogelijkheid die we zeker achter de hand houden. Voor onze kinderen en hun toekomst zou het beter zijn om in Europa te blijven. In mijn hoofd zie ik mezelf zeker nog zes tot acht jaar meedraaien. Eigenlijk zit ik nu, op mijn dertigste, in een gunstige curve. Naar mijn gevoel zit ik nu aan 70 tot 75 procent van mijn mogelijkheden. 
      ‘De belangrijkste details waar ik aan schaaf, zijn het voetenspel en het nemen van de juiste beslissingen onder druk. Ik kijk veel naar Jan Oblak van Atlético Madrid. Een actieve doelman, die niet enkel teert op zijn lijnreflexen maar ook goed het spel goed leest en durft uit te komen. 
      ‘Ik profiteer momenteel van de juiste teambalans. Het is knap van de technische staf dat spelers zoals Kamal Sowah en Thomas Henry zo probleemloos meedraaien in de hoogste reeks. Want ik zag hen nog aan het werk in 1B. OH Leuven verdient na dit mooie seizoen zeker een plaats bij de eerste vier. Het mag ook dromen van een plek in play-off 1. Als underdog kunnen stunten, dat blijft het meest plezante in de sport. Wij voelen ons uitstekend in die rol.’  
    
    ",Sportmagazine,https://sportmagazine.knack.be/sport/magazine/je-proeft-hier-dagelijks-een-ongelofelijke-ambitie/article-normal-1698451.html,"Via Italië, Engeland, Cyprus en Denemarken belandde Rafael Romo (30) in augustus vorig jaar bij OH Leuven.                                                                                                                                                                                                                                                                                                                                                                     'Ik overwoog ooit om aan de universiteit te gaan studeren voor dierenarts, maar de passie voor voetbal haalde het.                                                                                                                                                                                                                                                                                                                                                                                                                                                                                                                                                                                                                                              Mijn voorouders kwamen uit Spanje en ze hadden een sterke link met voetbal.
'Ook al kende ik een atypisch parcours, met vele stationnetjes en soms korte passages, ik bestempel mezelf niet als een voetbalnomade.
Alle beslissingen neem ik altijd in functie van en na overleg met mijn gezin. Vaak heb je echter zelf niet alles in de hand",Pdf Sportmagazine.pdf,41
6039559.xml,"Volgende week staan Lionel Messi en Neymar weer samen op het veld, voorlopig nog niet in dezelfde kleuren. De Braziliaan heeft veel weg van een popster, de Argentijn zou je buurman kunnen zijn. Toch zijn het vrienden. Hoe kan dat? 
    
    ","Een ongewone vriendschap 
    De trofee voor idioot van de dag mag naar Neymar gaan. 
      Die mening ventileerde Augusto de Arruda Botelho op 26 december 2020 op zijn Twitteraccount. De advocaat voor Human Rights Watch vond het onaanvaardbaar dat Neymar in volle coronacrisis een clandestien feestje wilde organiseren voor meer dan honderd mensen in Rio de Janeiro. Voor de gelegenheid had de voetballer zelfs speciaal een geluidsdichte discotheek laten bouwen in de buurt van zijn mansion in Mangaratiba. Het zou dan ook niet zomaar een party worden, maar een vijfdaags event dat begon op 25 december en duurde tot Nieuwjaar.  
      De feestjes van Neymar gaan ook een beetje verder dan een bakje popcorn, een glaasje cola en een leuke film. Ander Herrera, ploegmaat bij PSG, vertelde onlangs in een Spaans tv-programma hoe de Braziliaan voor zijn 28e verjaardag het hele team had uitgenodigd in een Parijse nachtclub. De getrouwde spelers werden verzocht zich naar de bovenste verdieping te begeven, terwijl de vrijgezellen op de benedenverdieping mochten blijven. Daar was alles voor handen om ‘een leuke tijd te beleven’. Toen hem gevraagd werd wat daar zoal allemaal gebeurde, antwoordde Herrera: ‘Wat gebeurde er niet!’ 
      Neymars plannen voor een vijfdaagse fuif kwamen hem in zijn thuisland op keiharde kritiek te staan. Brazilië is een van de hardst getroffen landen door COVID-19, met bijna 200.000 doden. De speler, die nochtans zelf het coronavirus heeft gehad, is er niet mee bezig. Hij leeft in zijn eigen bubbel en doet daarin wat hij wil. In maart vorig jaar waren er ook al vragen gerezen over hoe hij zijn quarantaine invulde, beachvolleyend met vrienden in zijn luxevilla in Mangaritaba.   
    
    Dag en nacht verschil 
    Alvast niet op de gastenlijst van de eindejaarsparty van Neymar in Brazilië: Lionel Messi. Dat kon ook moeilijk, want in die periode haspelde FC Barcelona nog wedstrijden af in de Spaanse competitie. Messi is ook niet zo’n feestnummer. En wat corona betreft, deelt hij duidelijk de mening van Neymar niet. Toen in maart vorig jaar het virus wild om zich heen sloeg in Spanje, zette de Argentijn een boodschap op zijn Instagramaccount: ‘(...) Gezondheid moet altijd op de eerste plaats komen. Het zijn uitzonderlijke tijden en we moeten de richtlijnen van de gezondheidsinstanties en van de overheid volgen. Alleen zo kunnen we dit op een efficiënte manier bestrijden.’ 
      Een groter verschil in attitude ten opzichte van het virus is moeilijk te bedenken. Lionel Messi en Neymar da Silva Santos Júnior komen dan ook naar buiten als twee totaal verschillende persoonlijkheden. De ene als lichtzinnig feestbeest, de andere als verantwoordelijke huisvader. De Braziliaan heeft veel meer het imago van een popster dan Messi, die er in zijn T-shirt en korte broek eerder uitziet als the guy next door. Bij Neymar is het soms moeilijk te zeggen waar de focus ligt: op zijn personal branding of op zijn sport. Zijn extravagante kleding, zijn flashy kapsels, zijn juwelen, Neymar doet er alles aan om in de picture te komen. Bij Messi is er maar één focus: de bal. Zijn dagelijkse leven is heel normaal: na de training gaat hij de kinderen van school halen en, eenmaal thuis, is het huiswerk maken, eten, eventueel nog een Netflixserietje meepikken en dan gaan slapen.  
      De Argentijn is getrouwd met zijn jeugdliefje Antonella Roccuzzo en heeft drie kinderen met haar. Neymar van zijn kant heeft een zoon, Davi Lucca (9 jaar) uit een jeugdromance, maar sindsdien breit hij de avontuurtjes aan elkaar. In de zomer van 2019 werd hij zelfs beschuldigd van verkrachting, maar die zaak werd zonder gevolg geklasseerd. Het schandaalsfeertje dat rond Neymar hangt, doet zijn imago geen goed. Messi geeft veel meer de indruk alles privé op een rijtje te hebben. 
      Ook op het veld is de houding van de Argentijn en de Braziliaan dag en nacht verschil: de ene incasseert, staat op en voetbalt verder, de andere heeft nog net geen Oscar gekregen voor zijn acteerprestaties. Ook met zijn treiterige houding tegenover tegenstanders én supporters maakt Neymar weinig vrienden in Frankrijk. Messi, van zijn kant, geniet het respect van velen binnen de voetbalwereld, arrogantie is hem vreemd. 
      Kortom, we hebben hier te maken met twee voetballers die op een andere manier in het leven lijken te staan. Toch zijn het de beste vrienden. Hoe kan dat? 
    
    Wat zou Messi doen? 
    Om te beginnen moeten we het verschil maken tussen de perceptie en de werkelijkheid. Het is heel moeilijk te achterhalen hoe Neymar en Messi écht in elkaar zitten. Feit is dat Neymar opgezadeld zit met een enorm imagoprobleem, hij wordt vaak afgeschilderd als een arrogante eikel. Die stempel heeft hij te danken aan zijn eigen entourage, vindt Eduardo ‘Duda’ Musa. De Braziliaanse veertiger was van 2010 tot 2015 de rechterhand en, zoals hij het zelf noemt, ‘engelbewaarder’ van Neymar. Over die periode zei hij twee jaar geleden in een interview met L’Equipe: ‘Ik was 24 uur op 24 bezig met Neymar. Ik gaf hem raad, hielp hem volwassen te worden en was elke dag bij hem.’ 
      In 2015 dreef een meningsverschil met Neymar senior hem weg van de clan. Volgens Musa probeert vader Neymar de internationale carrière van zijn zoon te beheren, maar is hij daar niet bekwaam voor: ‘Neymar is een goeie kerel, maar het beeld dat we van hem krijgen, is exact het tegenovergestelde. Er is dus een groot communicatieprobleem. En zijn vader is daar verantwoordelijk voor. Hij wil alles zelf doen, maar zijn enige ervaring met het wereldje is dat hij in vierde klasse gevoetbald heeft.’ 
      Ook Kylian Mbappé sprak begin deze maand in France Football nog met klem tegen dat Neymar een omhooggevallen puber is: ‘Hij is echt een goeie jongen.’ En Carolina Dantas, de moeder van zijn zoontje Davi Lucca, noemt hem een erg betrokken vader. Zelf zei Neymar ooit in een Braziliaans tv-programma dat hij diep vanbinnen een familieman zou willen zijn: ‘Ik droom van een huwelijk in de kerk en het feest met de vrienden. Ik wil een gezin stichten en mijn kinderen altijd aan mijn zijde hebben.’ 
      In die zin staat hij dus toch niet zo ver van huisvader Messi. Er zijn nog meer raakpunten tussen beide supersterren. Allebei hebben ze bijvoorbeeld een ambigue relatie met hun vaderland. Dat noch Neymar, noch Messi tot nu toe bij machte was om zijn land naar een wereldtitel te leiden, heeft daar ongetwijfeld iets mee te maken. Ze raken maar niet over de lat die hun illustere voorgangers heel hoog hebben gelegd. Waar Messi door veel Argentijnen nog altijd beschouwd wordt als de colalightversie van Diego Maradona, is Neymar in Brazilië ook maar slappe koffie tegenover Pelé, een espresso waar je ogen wijd van opengaan. 
      Opvallend ook: beide voetballers worden niet begeleid door een topmakelaar, maar door hun vader, hoewel Jorge Messi tegenwoordig opnieuw in Argentinië woont en zich minder zou moeien met de carrière van zijn zoon. 
      Nog een raakpunt: ze laten allebei fantastische dingen zien op het veld, maar naast het veld zijn ze veel minder inspirerend. Dat blijkt alleen al uit de vlakke interviews die ze geven. De treffende manier waarop de Catalaanse schrijver Sergi Pamies onlangs Messi beschreef in het Franse voetbalblad SoFoot, is eigenlijk evengoed van toepassing op Neymar. ‘Ik ben een grote fan van Johan Cruijff en ik kan zeggen dat ik dankzij hem vaak weet wat ik moet denken. Als ik met mijn auto een lekke band heb en aan de kant van de weg sta, dan vraag ik me af: wat zou Cruijff doen in mijn plaats? Ik zou me nooit afvragen: wat zou Messi doen? Onmogelijk!’ 
    
    De geschiedenis herhaalt zich 
    Kylian Mbappé voetbalt nu al 3,5 jaar samen met Neymar bij PSG. Onlangs kwam hij met een bekentenis over zijn ploegmaat: ‘Ik zal nooit vergeten hoe hij me geholpen heeft in het begin... Als je als achttienjarige zo’n kleedkamer binnenstapt, is dat nooit gemakkelijk. Bij zulke grote clubs hangt je slaagkans voor zestig procent van je talent af en voor veertig procent van je aanpassing aan de kleedkamer. Dat een topspeler je helpt om je plaats te vinden in zo’n omgeving, is natuurlijk een grote hulp. En dat vergeet je niet.’ 
      De jonge Fransman vindt het ook ergens logisch dat Neymar hem de hand reikte, want, zo zegt hij zonder valse bescheidenheid, grote spelers zijn gemaakt om samen te spelen. Mbappé weet misschien niet dat Neymar nét hetzelfde ervoer bij FC Barcelona. Toen de Braziliaan in 2013 als 21-jarig supertalent het gras van Camp Nou betrad, had hij nog alles te bewijzen. De eerste weken liep het stroef, zo vertelde hij later. Toen hij tijdens de rust van een match waarin hij alweer zijn draai niet vond, begon te huilen, kwam één iemand op hem inpraten. Het was Messi: ‘Wees gewoon jezelf. Speel je voetbal en laat je niet intimideren.’ Sinds dat moment, zegt Neymar, begon hij zich te ontspannen en maakte hij de klik. Het was meteen ook het begin van een speciale vriendschap. 
      Als je een beetje verder graaft in de geschiedenis, is de houding van Messi tegenover Neymar eenvoudig te verklaren. Want wie behandelde de Vlo als ‘zijn kleine broer’ toen hij debuteerde in het eerste elftal van Barça? Niemand minder dan Ronaldinho, toen alom geprezen als ‘de beste voetballer van de wereld’. De Braziliaan nam de timide tiener meteen onder zijn vleugels. 
      Misschien heeft Mbappé wel gelijk en zijn grote spelers gewoon gemaakt om met elkaar te spelen. Wie weet kunnen Neymar en Messi dat vanaf volgend seizoen nog een laatste keer demonstreren?  
    
    ",Sportmagazine,https://sportmagazine.knack.be/sport/voetbal-internationaal/neymar-en-lionel-messi-een-ongewone-vriendschap/article-longread-1698457.html,"Lionel Messi en Neymar da Silva Santos Júnior komen dan ook naar buiten als twee totaal verschillende persoonlijkheden.                                                                                                                                                                                                                                                                                                                                                                                           De Braziliaan heeft veel meer het imago van een popster dan Messi.                                                                                                                                                                                                                                                                                                                                                   Bij Neymar is het soms moeilijk te zeggen waar de focus ligt: op zijn personal branding of op zijn sport Bij Messi is er maar één focus: de bal.                                                                                                                                                                                                                            Ook op het veld is de houding van de Argentijn en de Braziliaan dag en nacht verschil: de ene incasseert, staat op en voetbalt verder, de andere heeft nog net geen Oscar gekregen voor zijn acteerprestaties.
ze laten allebei fantastische dingen zien op het veld, maar naast het veld zijn ze veel minder inspirerend",Pdf Sportmagazine.pdf,48
6039561.xml,"De Amerikaanse Mikaela Shiffrin kende een sprookjesachtige opgang en groeide uit tot de beste skiester ter wereld. Dat wil ze ook op het WK in het Italiaanse Cortina d’Ampezzo tonen, na een heel moeilijk jaar waarin haar vader onverwacht overleed. Hij was ook haar mentor en manager. 
    
    ","‘Het was alsof ze een mes in mijn hart staken’ 
    
        Mikaela Shiffrin is 25 jaar en heeft in het skiën alles gewonnen. Ze werd vijf keer wereldkampioene, twee keer olympisch kampioene en won drie keer de Wereldbeker. Niemand doet beter dan zij. De Amerikaanse kan alles. Ze beheerst iedere discipline, of het nu slalom is of afdaling. Jaren geleden al werd ze bestempeld als een wonderkind. Shiffrin zelf schrijft haar successen toe aan het harde werk dat ze verrichtte. Als klein meisje stond ze al ontelbare uren op de skipiste van Vail in Colorado. 
      Mikaela leerde skiën van haar ouders. Vader Jeff, een anesthesist, was ervan overtuigd dat er 10.000 trainingsuren nodig zijn om je in een sport te perfectioneren. Met haar moeder Eileen, een verpleegster, oefende  al als kind de juiste houding voor skiwedstrijden: de handen naar voren, de knieën gebogen. Later werd zij de scherpste criticus van Mikaela. Tot vandaag deelt ze op iedere reis de hotelkamer met haar dochter, ze bekijken en bestuderen uren aan een stuk de video’s van iedere wedstrijd. ‘Ze is de persoon die ik het meest vertrouw’, zegt Shiffrin. 
      Vorig jaar werd het familiegeluk brutaal verstoord. Mikaela’s vader, die ze aanzag als ‘de pels in haar leven’, stierf onverwacht op zijn 65e. Hij was thuis gevallen en liep een zware wonde op aan zijn hoofd. Shiffrin en haar moeder, die toen in Europa vertoefden, konden nog net op tijd naar huis terugkeren om afscheid te nemen. Mikaela onderbrak meteen het seizoen, besliste later om toch terug te keren, maar die plannen vielen door de pandemie in het water. 
      Mikaela Shiffrin zit rond de jaarwisseling in een appartement in Oostenrijk en spreekt in een videoconferentie over het moeilijkste jaar in haar leven. Ze praat zoals ze skiet: direct en zonder franjes. Zo zal het ook zijn op het WK alpineskiën dat tussen 8 en 21 februari wordt georganiseerd. En zo was het ook toen ze op 12 januari in het Oostenrijkse Flachau haar eerste slalomzege boekte in meer dan een jaar. 
    
    Je kende een zeer emotioneel jaar. Hoe heb je de dood van je vader verwerkt? 
    
    
        MIKAELA SHIFFRIN: ‘Het was alsof ze een mes in mijn hart staken. Ik wilde me het liefst in mijn kamer opsluiten er daar nooit meer uitkomen. Ik dacht: die pijn, die kun je op den duur niet meer uithouden.’ 
    
    Je trok je heel even terug uit de skiwereld en een comeback mislukte omdat het seizoen door corona werd afgebroken. Dacht je eraan te stoppen? 
    
    
        SHIFFRIN: ‘Stoppen is het verkeerde woord. Ik dacht er alleen aan even afstand te nemen omdat de dood van mijn vader als het einde van mijn carrière aanvoelde. Hij zou niet meer aan de rand van de piste staan en mijn wedstrijden volgen. Die gedachte was vreselijk.’  
    
    EEN BOEK 
    Waarom heb je dan toch beslist om verder te doen? 
    
    
        SHIFFRIN: ‘Op een gegeven moment begreep ik dat ik mijn toekomst niet op de helling mocht zetten door de meest vreselijke gebeurtenis uit mijn leven. Dat zou niet fair geweest zijn. Niet tegenover mezelf en niet tegenover mijn vader. Ik hou van het skiën. Ik moest de sport weer een kans geven.’ 
    
    Je vader zou een afscheid ook niet goed gevonden hebben. 
    
    
        SHIFFRIN: ‘Waarschijnlijk niet. Hij zei me altijd dat ik gelukkig mocht zijn omdat ik in mijn leven iets had gevonden waarin ik goed ben. Daaruit moest ik het beste halen. Op goeie dagen bestaat er inderdaad niets dat mooier is dan een berg af te skiën.’ 
    
    En op minder goeie dagen? 
    
    
        SHIFFRIN: ‘Dan is het voor mij moeilijk om uit mijn bed te komen.’ 
    
    Wie heeft je in die moeilijke dagen bijgestaan? 
    
    
        SHIFFRIN: ‘In de eerste plaats mijn moeder, natuurlijk. Wij spreken over alles. Het verlies van mijn vader heeft ons nog dichter bij elkaar gebracht. En los van haar: Sheryl Sandberg.’ 
    
    De COO van Facebook? Hoezo? 
    
    
        SHIFFRIN: ‘Sheryl heeft in 2015 haar man door een hartaanval verloren. Over deze moeilijke tijd heeft zij een boek geschreven. Op een dag belde ze me op en zei dat ik haar boek moest lezen. Ik zou me nadien beter voelen. En inderdaad: haar boek heeft me hoop gegeven.’ 
    
    Je hebt zeer open over de dood van je vader gesproken, ook op de sociale media. Was dat een manier om met het verdriet om te gaan? 
    
    
        SHIFFRIN: ‘Het deed me goed om daarover te spreken. Er werden me na de dood van mijn vader vragen gesteld, dus besloot ik om antwoorden te geven. Natuurlijk kun je niet over elk detail spreken, zeker niet op emotioneel vlak. Maar ik dacht dat mijn openheid misschien anderen, die iets soortgelijks hebben meegemaakt, zou helpen.’ 
    
    Je zei dat je in dat jaar veel over veerkracht had geleerd. 
    
    
        SHIFFRIN: ‘Ik dacht altijd dat dat woord synoniem stond voor sterkte. Maar het betekent eigenlijk op welke manier je waar overeind kunt klauteren wanneer je zwak bent.’ 
    
    In maart appelleerde je aan je volgers op Instagram dat ze zich aan de regels moesten houden om de uitbreiding van het coronavirus in te dammen. Je dankt in een zelfgeschreven lied de vele zorgverleners. Dat is een engagement dat men niet van je kent. Hoe kwam je op het idee om dat te doen? 
    
    
        SHIFFRIN: ‘In mijn familie speelt gezondheid een grote rol. Mijn moeder is verpleegster, mijn vader was arts. Een van zijn laatste woorden tegen mij en mijn moeder was dat we het virus zeer ernstig moesten nemen. Hij had gelijk. Ik vind het onverantwoord als mensen geen mondkapje dragen en zich niet isoleren en zo anderen in gevaar brengen.’ 
    
    STRIJD TEGEN RACISME 
    De familie Shiffrin is een typische sportfamilie die alles doet voor het succes van hun kind. De vader omschreef zichzelf als een ‘systeemanalyticus’ die de wetenschap van het skiën bestudeerde. Zijn vrouw Eileen heeft er zich in gespecialiseerd hoe je dat allemaal best in de praktijk kunt omzetten. Mikaela was nooit in een skischool. ‘Een skileraar heeft soms tot tien kinderen die hij iets moet aanleren, daaruit vloeit alleen middelmaat voort, een skileraar is in feite een babysitter’, zei Jeff Shiffrin. En zijn vrouw voegde eraan toe: ‘Wij hebben het op onze manier gedaan en voor de eerste zeventienjarige Amerikaanse wereldkampioen in de slalom gezorgd.’ 
    
    Tijdens de ‘Black Lives Matter’-protesten positioneerde je je op de sociale media tegen racisme en politiegeweld. Zie je daarin een nieuwe roeping? 
    
    
        SHIFFRIN: ‘Ik ben geen activist, maar op dat moment voelde ik de drang om iets te zeggen. Veel mensen denken dat er in de Amerikaanse maatschappij geen racisme meer bestaat, gewoon omdat ze daar in hun omgeving niet mee worden geconfronteerd. Mijn boodschap was alleen: kijk wat er gebeurt, leer bij en neem je sociale verantwoordelijkheid ernstig.’ 
    
    Je vader was niet alleen je mentor, maar ook je manager. In welke mate heeft hij je ontlast? 
    
    
        SHIFFRIN: ‘Hij bekommerde zich om de reisplanning. En om de financiën. De trip naar Europa, voor de Wereldbeker, moesten we nu zelf organiseren, dat zorgde voor veel stress. Ik begrijp nu goed wat hij op de achtergrond allemaal deed, hoe hij er ook zo voor zorgde dat ik me helemaal op het skiën kon concentreren.’ 
    
    In 2019 overleed je grootmoeder, vorig jaar je vader. Hebben deze verliezen je blik op het leven veranderd? 
    
    
        SHIFFRIN: ‘Ik vind niet langer dat alles vanzelfsprekend is. Ik probeer meer tijd met de mensen door te brengen die voor mij belangrijk zijn. Dat is niet gemakkelijk. Dat mijn vader er niet meer is, maakt me woedend.’ 
    
    Je zei dat je zonder je moeder dit seizoen niet aan de Wereldbeker zou hebben deelgenomen. 
    
    
        SHIFFRIN: ‘Mijn moeder leerde me skiën. Niemand kent me zo goed als zij. Ze begeleidt me doorheen het hele skicircus. Zonder haar steun en zonder haar raad zou er voor mij echt iets ontbreken.’ 
    
    VERLEIDINGEN 
    Eind november eindigde je in het Finse Levi tweede in de slalom, midden december won je de reuzenslalom in het Franse Courchevel. De tragische gebeurtenissen in de familie hebben je prestaties niet beïnvloed. Hoe ben je daarin geslaagd? 
    
    
        SHIFFRIN: ‘Dat vraag ik me soms ook af. Misschien omdat ik in staat ben geestelijk en fysiek de focus te leggen op de wedstrijden. Ik probeer me al van bij de start helemaal op die wedstrijd toe te leggen en me af te sluiten van alle dingen die rond me gebeuren. Dat begint zelfs al dagen voor een wedstrijd. Dat heb ik van mijn ouders geleerd.’ 
    
    Wat doe je dan voor de wedstrijden? 
    
    
        SHIFFRIN: ‘Ik lees boeken en ik los met mijn moeder kruiswoordraadsels op. Of ik luister naar muziek, Christina Aguilera, Imagine Dragons. Zo kom ik in de sfeer. Het is niet eenvoudig om net voor een wedstrijd de tijd te doden. Maar ik kan gemakkelijk aan verleidingen weerstaan.’ 
    
    Bijvoorbeeld. 
    
    
        SHIFFRIN: ‘Op restaurant gaan met vrienden, me amuseren. Veel liever ga ik op tijd slapen.’ 
    
    Dat klinkt saai. 
    
    
        SHIFFRIN: ‘Dat kan. Maar het helpt me om er op het beslissende moment te staan.’ 
    
    In de Wereldbeker sta je momenteel op de derde plaats. Zijn overwinningen en records in al die jaren voor jou minder belangrijk geworden? 
    
    
        SHIFFRIN: ‘Ik denk nooit aan records. Ik denk tijdens een wedstrijd zelfs niet eens aan de overwinning. Ik wil telkens weer een perfecte wedstrijd skiën, de bochten op de juiste manier aansnijden en zo snel zijn als vroeger. Dat drijft me vooruit. Als dat allemaal lukt, komt de rest vanzelf.’ 
    
    Tijdens het seizoen 2018/19 verdiende je 900.000 euro aan prijzengeld. Contracten met sponsors maakten je een van de bestbetaalde atletes ter wereld. Terwijl anderen nauwelijks van hun sport kunnen leven. Niet iedereen krijgt dezelfde kansen. 
    
    
        SHIFFRIN: ‘Dat is juist. Daarom heb ik tijdens deze pandemie in naam van mijn vader een hulpfonds voor Amerikaanse wintersporters opgericht. Ik weet dat sommige atleten ’s avonds in de horeca moeten werken om zich het skiën te kunnen permitteren.’  
    
    ",Sportmagazine,https://sportmagazine.knack.be/sport/andere-sporten/mikaela-shiffrin-is-terug-na-dood-van-haar-vader-het-was-alsof-ze-een-mes-in-mijn-hart-staken/article-interview-1698461.html,"Mikaela Shiffrin is 25 jaar en heeft in het skiën alles gewonnen.
Mikaela Shiffrin zit rond de jaarwisseling in een appartement in Oostenrijk en spreekt in een videoconferentie over het moeilijkste jaar in haar leven.
Shiffrin: 'Stoppen is het verkeerde woord. Ik dacht er alleen aan even afstand te nemen omdat de dood van mijn vader als het einde van mijn carrière aanvoelde. Hij zou niet meer aan de rand van de piste staan en mijn wedstrijden volgen. Die gedachte was vreselijk.' 
Ik hou van het skiën. Ik moest de sport weer een kans geven.'                                                                                                                                                                                                                                                                                                                                                                                                                                                                          Eind november eindigde je in het Finse Levi tweede in de slalom, midden december won je de reuzenslalom in het Franse Courchevel",Pdf Sportmagazine.pdf,57
6039562.xml,"Zondag vindt in de VS de befaamde Daytona 500 plaats, de start en grootste race van het NASCAR Cup Series-seizoen. De nieuwe eigenaar van een van de teams? Basketballegende Michael Jordan (57). Waarom vliegt His Royal Airness nu rond in de autosportwereld? Een antwoord op drie vragen. 
    
    Hoe en met wie heeft Jordan zich geëngageerd? 
    ","NascAir Jordan 
    Onlangs werd de nieuwe auto voorgesteld van 23XI Racing, het nieuwe NASCAR Cup Series-team van Michael Jordan. Een Toyota in rood-witte kleuren – een ode aan zijn verleden bij de Chicago Bulls – en met uiteraard het nummer 23 – Jordans iconisch shirtnummer – prominent op de zijkanten en op de motorkap. De MJ-stempel is duidelijk merkbaar, van een team dat hij in september vorig jaar oprichtte door de licentie van Germain Racing te kopen. Minderheidsaandeelhouder wordt Denny Hamlin, een NASCAR-vedette die drie keer de Daytona 500 won, waaronder de laatste twee edities. Hamlin zal zelf wel nog voor een ander team, Joe Gibbs Racing, uitkomen – wat volgens de reglementen toegelaten is. Omdat hij op zijn veertigste al denkt aan zijn postcarrière als rijder, besloot hij mee te investeren in 23XI Racing. Knowhow die Jordan goed kan gebruiken. 
      De rijder van het team wordt Darrell 
        Bubba
         Wallace Jr (27), de enige zwarte, veelbelovende rijder in de NASCAR die in 105 races wel nog nooit kon winnen. Wallace kwam tot vorig jaar uit voor Richard Petty Motorsports. Daar kon hij aandeelhouder van het team worden, maar hij kon de verleiding van Jordan niet weerstaan. Naast het sociaal-maatschappelijke aspect (zie vraag drie) is de meerjarige deal immers ook een commerciële voltreffer. Mede door de aantrekkingskracht van een icoon als Jordan, en door het uitgesproken imago van Wallace. Zijn persoonlijke sponsor McDonald’s stapt zo mee in 23XI Racing, samen met onder meer Columbia Sportswear en frisdrankenproducent Dr Pepper. Het sponsorbudget voor het hele seizoen 2021 was zo in no-time compleet. 
    
    Wat is de link tussen Jordan en autosport? 
    Michael Jordans zakenimperium is, achttien jaar na zijn pensioen, bijna even indrukwekkend als zijn palmares als speler. Via zijn Jordan Brand, een dochtermerk van Nike, casht hij jaarlijks liefst 130 miljoen dollar. En ook zijn investering in NBA-club Charlotte Hornets was een slamdunk: hij kocht in 2010 97 procent van de aandelen voor 175 miljoen dollar, vandaag is de franchise… 1,5 miljard dollar waard. 
      Minder bekend is dat MJ van 2004 tot 2013 ook al eigenaar was van Michael Jordan Motorsports, een team dat actief was in de AMA Pro Road Superbike Racing Championships. Jordan hield zich toen echter op de achtergrond, zich steevast verbergend in een suite tijdens de bekende Bike Week op de Daytona International Speedway. Een van zijn rijders, Jake Zemke, won twee Superbikeraces en werd in 2010 derde in het kampioenschap. 
      Jordan is al van kindsbeen af dan ook een groot auto/motorsportliefhebber. Zijn ouders namen hem en zijn broers tijdens zijn jeugdjaren geregeld mee naar races van de Winston Cup Series in de staat North Carolina.  
      De latere speler van de Chicago Bulls raakte zo verslingerd aan NASCAR, waarvan hij al tijdens zijn spelersloopbaan geregeld races bijwoonde. Jordan werd zo bevriend met NASCAR-rijder Denny Hamlin, met wie hij geregeld ging golfen. Hamlin is ook al langer een ambassadeur van Jordan Brand én abonnee bij de Charlotte Hornets. Tijdens hun golfpartijen spraken hij en Jordan al vaker over een eigen NASCAR-team, maar de omstandigheden waren ‘nooit ideaal’. Tot nu. 
    
    Waarom is dit meer dan een zakelijke investering? 
    De keuze voor Darrell Bubba Wallace Jr als rijder van 23XI Racing is niet toevallig. Hij is een product van het Drive for Diversity-ontwikkelingsprogramma van NASCAR, bedoeld om de instroom voor zwarte rijders te verbeteren in een van oudsher (bijna) volledige blanke Amerikaanse sport. Weinig succesvol, want Wallace is nu de enige zwarte rijder, die in 2017 ook niet met open armen werd onthaald door de fans. Maar ondanks zijn blanco zegepalmares is Wallace intussen wel een charismatische ster. 
      Zeker sinds hij zich vorig jaar opwierp als een voorvechter in de Black Lives Matter-beweging en het gezicht van de strijd tegen racisme in de NASCAR werd. Onder meer door de BLM-boodschap op zijn auto te zetten en door voor een race in Atlanta een T-shirt te dragen met als opschrift ‘I Can’t Breathe’, de laatste woorden van George Floyd, de zwarte man die stierf onder de knie van een politieagent. Wallace pleitte bij de NASCAR ook om de zeer beladen Confederale vlag te bannen uit de tribunes, en kreeg gehoor. Er ontstond ook een hele rel toen voor een race in Alabama in zijn teamgarage een opgeknoopt touw werd gevonden, het symbool voor de lynchpartijen van zwarte Amerikanen in het zuiden. Collega-rijders steunden hem in een miniprotestmars voor een race, maar FBI-onderzoek wees later uit dat het touw daar al langer hing en dus niets te maken had met Wallace’s rol in BLM. 
      
        Bubba moest dus niet lang nadenken toen Jordan interesse toonde. Hij zou als enige zwarte rijder immers gekoppeld worden aan de eerste zwarte hoofdeigenaar van een NASCAR-team sinds de pionier Wendell Scott tussen 1961 en 1973 voor zijn eigen team racete. In een tijd waar in de VS racisme hoogtij vierde, al is dat een halve eeuw later nog verre van verdwenen, ook in de nog altijd door blanken gedomineerde NASCAR. 
      Nu de strijd om diversiteit en rassengelijkheid in de VS meer dan ooit een thema is, vond Jordan de tijd wel rijp om met zijn eigen NASCAR-team te beginnen. Als basketbalspeler hield hij zich op de vlakte wat betreft maatschappelijke thema’s, maar de laatste jaren heeft MJ zijn sociaal engagement enorm opgeschroefd, met miljoenen dollars aan donaties voor antiracisme-organisaties. En nu dus met 23XI Racing, waarmee hij een (verborgen) zwart publiek naar NASCAR-races wil lokken en kansen wil creëren voor zwarte rijders en medewerkers in de belangrijkste Amerikaanse autosportcompetitie. 
      Volgens Bill Lester, een zwarte NASCAR-rijder die tussen 1998 en 2012 actief was, zal dat echter pas lukken mits er één voorwaarde vervuld wordt: ‘Als Jordans team kan winnen. Pas dan zal hij deuren kunnen openen. Zoals Serena en Venus Williams hebben verwezenlijkt in het tennis, of Tiger Woods in het golf.’ 
      Jordan kennende zal hij ook die sportieve uitdaging ten volle aangaan.  
    
    ",Sportmagazine,https://sportmagazine.knack.be/sport/magazine/nascair-jordan/article-normal-1698463.html,"Onlangs werd de nieuwe auto voorgesteld van 23XI Racing, De rijder van het team wordt Darrell Bubba Wallace Jr (27), de enige zwarte, veelbelovende rijder in de NASCAR die in 105 races wel nog nooit kon winnen
De latere speler van de Chicago Bulls raakte zo verslingerd aan NASCAR, waarvan hij al tijdens zijn spelersloopbaan geregeld races bijwoonde.
Jordan werd zo bevriend met NASCAR-rijder Denny Hamlin, met wie hij geregeld ging golfen.
Tijdens hun golfpartijen spraken hij en Jordan al vaker over een eigen NASCAR-team, maar de omstandigheden waren 'nooit ideaal'.
Onder meer door de BLM-boodschap op zijn auto te zetten en door voor een race in Atlanta een T-shirt te dragen met als opschrift ' Nu de strijd om diversiteit en rassengelijkheid in de VS meer dan ooit een thema is, vond Jordan de tijd wel rijp om met zijn eigen NASCAR-team te beginnen.",Pdf Sportmagazine.pdf,60
6039619.xml,"Van een kandidaat-kampioen die elk jaar Champions League speelde tot een meeloper, die hooguit vaste klant werd in de Europa League. Wat liep er fout bij Arsenal, dat sinds Nieuwjaar langzaam uit het dal klimt? 
    
    ","PREMIER LEAGUE 
    Project Restart 
    In de huidige stand staat Arsenal in de middenmoot van de Premier League. 
      Nieuw? Totaal niet. Vorig seizoen eindigden de Londenaren pas achtste. Het seizoen daarvoor vijfde, het jaar daarvoor zesde. Dat was het laatste van Arsène Wenger die na een carrière die in 1996 begon werd uitgezwaaid: op 6 mei 2018 maakten de twee elftallen die die dag op het veld kwamen, Arsenal en Burnley, een erehaag voor de Fransman. Uitslag: 5-0. Maar laat u daardoor niet verblinden: de vrije val was toen al ingezet, critici van Wenger vonden dat zijn afscheid een paar jaar te laat kwam. 
      Na Wenger kwam Unai Emery, die ontgoochelde en in december 2019 werd vervangen door Mikel Arteta, ex-speler tussen 2011 en 2016. 
      Het duel van afgelopen weekend tegen Aston Villa was het 63e van Arteta als manager van Arsenal. Slechts iets meer dan de helft van die matchen kon de Spanjaard winnen. De Gunners blazen warm en koud onder hem, er zit geen lijn in. Niet in de manier van voetballen (in het begin nog opbouw van achteruit, dan weer lange ballen en hoge pressing), niet in de resultaten. Winst in de FA Cup vorige zomer, na eliminatie van Manchester City in de halve finale en Chelsea in de finale, werd gevolgd door winst van de supercup (tegen Liverpool) en een goeie zes op zes in de competitie. Maar daarna volgde een dramatische herfst: 18 op 18 in Europa, maar een beschamende 5 op 30 in de Premier League tussen oktober en half december. Sindsdien zijn de cijfers wel weer beter. Is project restart met enige vertraging dan toch op gang gekomen?  
    
    Post-Wenger 
    Toen er een einde kwam aan het rijk van Arsène Wenger, wisten de eigenaars van Arsenal dat de overgang moeilijk zou worden. Dat had het voorbeeld van Manchester United geleerd. Sir Alex Ferguson had de club een kwarteeuw geleid en United had zijn vertrek, in de zomer van 2013, zeer slecht verteerd. In het eerste post-Ferguson-jaar eindigde United zevende. De seizoenen erna vierde, vijfde en zesde. Pas in 2018 werd men nog een keer vicekampioen en pas nu, dankzij Bruno Fernandes en de wedergeboorte van Paul Pogba, lijkt de ploeg weer klaar voor de titelstrijd. Opvallend, want geen twee maanden geleden werd Ole Gunnar Solskjaer nog fors op de korrel genomen. 
      Veel waarnemers weten de donkere dagen niet alleen aan het vertrek van Ferguson. Ook dat van de chief executive 
        David Gill had zijn invloed. CEO Gill was aan boord sinds 1997 en stapte – ook in 2013 – over naar UEFA. De nieuwe tandem bij United – Moyes-Woodward – moest samen de wereld aan de top ontdekken en deed dat met vallen en opstaan. 
      Toen Arsenal Wenger moest vervangen, wilden de Amerikaanse hoofdaandeelhouders van Arsenal, de Kroenkes, niet dezelfde fout maken. Wenger had nauw samengewerkt met CEO Ivan Gazidis, die in de maanden voor het vertrek van de Fransman een team rond zich verzamelde om de leemte van de Franse chef-kok die alles probeerde te controleren, op te vullen: er kwam een nieuw head of football (Raul Sanllehi) en een nieuwe chef rekrutering (Sven Mislintat). Met Unai Emery werd een topcoach aangeworven. Dat zag er een bekwame piramide uit, vonden de Amerikaanse eigenaars, die intussen achter de schermen probeerden om alle aandelen in hun bezit te krijgen. De Kroenkes hadden dan wel al de meerderheid sinds 2011, maar het absolute zeggingsrecht verkregen ze pas eind 2018. 
      Maar terwijl ze daarmee bezig waren, zagen ze het hoofd van die piramide plots vertrekken: Ivan Gazidis kreeg een bod van Milan en ruilde Londen voor Italië. En zo zat Arsenal net als United in 2018 met exact hetzelfde probleem: in een en dezelfde zomer verdween de manager die meer dan twee decennia de lijnen had uitgezet én de CEO. Bye bye zachte transitie. 
      Het eerste seizoen na Wenger werden de Gunners prompt vijfde, het tweede achtste. De zekerheid – ook financieel – van elk seizoen Champions League, werd ingeruild voor een vaste plaats in de Europa League. Financieel veel minder lucratief, wat te merken was in de jaarcijfers. 
      Het gevolg was veel minder stabiliteit. Toen The Athletic dit najaar de balans opmaakte van twee jaar Arsenal sinds Arsène Wenger en een verklaring voor de slechte herfst zocht, kwamen ze uit bij een pak wissels aan de top. Emery werd geen succes, na minder dan anderhalf jaar mocht hij gaan, om te worden vervangen door Arteta. Het sportieve departement dat Gazidis installeerde, is inmiddels weggeveegd. Mislintat, Sanllehi, nog andere onderhandelaars en scouts... allemaal weg. Vorige zomer sneuvelden 55 werknemers. Deels uit besparingen, COVID-19 hakte er stevig in, maar een aantal mensen betaalde ook de prijs voor een faliekant transferbeleid. 
      Arsenal bakte er immers weinig van, de voorbije jaren. Dat startte ook al wel onder Arsène Wenger, die een voorliefde had voor elegante spelmakers en er daar vaak veel van kocht. Soms te veel. Toen Mesut Özil kwam, bleek er bijvoorbeeld plots geen plaats meer voor Cesc Fàbregas. Die wisselde dan maar de ene kant van Londen voor de andere, en werd met Chelsea kampioen. 
      Het beschikbare geld werd niet altijd wijs besteed. Waarnemers schatten dat er sinds de zomer van 2016 iets meer dan een half miljard euro werd uitgegeven op de transfermarkt en om de dossiers van Wenger en Emery (allemaal met een grote staf) af te handelen. Vaak ging het ook om transfers waaraan de club enkel geld verloor. Sinds januari 2018 trok de ploeg een pak oude spelers aan: Henrich Mchitarjan was 29 toen hij kwam, Pierre-Emerick Aubameyang 28, Stephan Lichtsteiner 34, Sokratis Papastathopoulos 30, David Luiz 32, Cedric Soares 28 en Willian 32. 
      De grootste fout werd gemaakt met Özil. Toen hij al 29 was, verlengden ze diens contract tegen een recordloon van 400.000 euro per week. De Duitser van Turkse afkomst raakte dit seizoen niet eens op de spelerslijst van de Premier League noch op die voor de Europa League en verkaste onlangs naar Fenerbahçe, de club voor wie hij als kind supporterde. Engelse media berekenden dat hij 15 miljoen euro had verdiend sinds de laatste keer dat hij in een wedstrijd op een bal had geshot... 
      Van een verliespost gesproken. De man had voor- en tegenstanders in het Emirates Stadium, waar hij 7,5 jaar voetbalde. Hij liet mooie dingen zien, maar schopte het geen enkele keer tot in de beste 11 van de Premier League op het einde van een seizoen, signaleren zijn critici. Zijn verzet tegen het inleveren van salaris door de spelers door de coronacrisis –  het bestuur van Arsenal stelde dit voorjaar 12,5 procent voor – viel dan ook zeer slecht. Van de weeromstuit weigerde hij vorige zomer mee te werken aan een transfer. Uiteindelijk werd het inleveren van de spelers wel beperkt tot 7,5 procent van hun loon, toen de club zich in augustus via het winnen van de FA Cup voor de Europa League plaatste. Met zes maanden vertraging is hij alsnog weg. 
    
    Nieuw project 
    De komst van Arteta iets meer dan een jaar geleden blies een nieuwe wind door de club. De ene Bask voor de ander zal u zeggen, maar insiders ontdekten een heel andere sportieve baas. Eén: Arteta kende de club als speler, dat gaf hem al een voorsprong. Twee: hij bleek ook socialer in de omgang. Bij zijn eerste kennismaking speechte hij op elke verdieping voor alle aanwezigen. Als je in het restaurant van de club zat en je zag Emery, dan zwaaide die een keer van ver, en weg was hij. Arteta deed een babbeltje, getuigde een werknemer tegenover The Athletic. Warm versus wat killer, misschien ook door het gebrek aan talenkennis. Het Engels van Emery bleek beperkt, terwijl Arteta een polyglot is. 
      Voor de spelers braken nieuwe tijden aan, al waren er ook wel geruchten over een verslapping van de discipline. Arteta kwam uit de staf van Pep Guardiola en wilde gelijkaardig spelen: verzorgde opbouw van achteruit, mooi positiespel. Sommige spelers werden uit hun comfortzone gehaald, of geprikkeld. Zo was het in Engeland algemeen geweten dat Guardiola Aubameyang had afgewezen, toen die absoluut weg wilde bij Borussia Dortmund en naar Engeland lonkte. Arteta hoorde als assistent over dat beslissingsproces. (Guardiola was overigens niet de enige, ook Klopp moest de spits niet. Te veel verhalen over het leven naast het veld waren de Gabonese spits vooraf gegaan). Arteta speelde zijn twijfels eerlijk uit in een gesprek en moest vorig seizoen zijn ongelijk bekennen. Achter het blitse diamantenimago school een harde werker. Hij behield hem dan ook als zijn aanvoerder, al is die dit jaar weer minder regelmatig. 
      Niet alleen de nieuwe hoofdcoach zorgde voor een nieuwe wind. Op de achtergrond werkten de Kroenkes deze zomer aan meer sportieve duidelijkheid. Raul Sanllehi had de Braziliaan Edu gehaald om hem bij te staan in het sportieve beleid, maar dat had ook voor onduidelijkheid gezorgd. Tot wie moesten makelaars zich wenden wanneer ze iemand in de aanbieding hadden? Uiteindelijk kreeg Edu, een vlotte prater, de volle sportieve bevoegdheden. Met ook nog Per Mertesacker aan het hoofd van de opleiding heeft Arsenal daarmee drie ex-top/clubspelers in zijn sportieve organigram. 
      Het verwijt dat Edu kreeg toen hij aan het bewind van de club kwam, was dat hij wat weinig ervaring had als sportleider. Dat was niet helemaal terecht. Voor hij naar Europa kwam, had hij gewerkt bij zijn ex-club in Brazilië, Corinthians, en bij de Braziliaanse voetbalbond. Ervaring had hij dus wél, eerste keuze was hij niet. Dat was de Spanjaard Monchi, de man die Sevilla groot had gemaakt, later naar AS Roma verkaste, maar daar niet hetzelfde kon doen. Arsenal hield gesprekken met beide heren, gaf de voorkeur aan Monchi, maar uiteindelijk zei die neen. Hij keerde terug naar Sevilla en zo belandde Edu opnieuw in Londen. Op 9 juli 2019 werd hij Arsenals eerste technisch directeur, eerst onder de Catalaan Sanllehi, na 15 augustus 2020 met volle bevoegdheden. 
      Misschien verklaart dat allemaal wel mee de komst van een aantal Brazilianen naar Londen: David Luiz in 2019, Willian in 2020, Gabriel in 2020, of die van Spanjaard Pablo Marí. Veelal deals (Marí niet) met spelers uit de stal van supermakelaar Kia Joorabchian, die in januari ook de Portugees Cedric van Southampton naar Londen haalde. Ei zo na had er zelfs een Braziliaan meer kunnen zijn, maar onderhandelingen met Chelsea rond Jorginho bleken niet af te ronden. 
      Daar neemt Edu dus een risico. Daarom keek ook iedereen met argusogen naar deze transferperiode, de eerste waarin hij de volledige verantwoordelijkheid had, in nauw overleg met Arteta. Zou Arsenal verder de Braziliaanse weg op gaan, bijvoorbeeld in zijn zoektocht naar een spelmaker? Want dat was wat de Gunners ontbeerden, zo luidde de sportieve analyse in een herfst waarin de club plots even naar onder leek te moeten kijken. Na de nederlaag op bezoek bij zijn ex-ploeg Everton, vlak voor kerst, stonden Arteta en co bij het afsluiten van speeldag 14 plots slechts vijftiende. Zelfs in een vreemd seizoen met veel verrassingen – begin december stond Chelsea nog derde, anderhalve maand later lag coach Frank Lampard eruit – was dat een onaangenaam dieptepunt. Aubameyang kreeg veel kritiek, Alexandre Lacazette zat op de bank, Willian was onbestaande. Toen werd duidelijk: in januari moesten de Gunners de markt op, of zich herpakken. Stond een nieuwe trainerswissel in de steigers? 
    
    Ødegaard 
    Achteraf bekeken kwam na Everton de ommekeer. Arteta gooide nog maar eens het systeem om en liet zijn driemansdefensie voor wat ze was. Emile Smith Rowe, net twintig en uit de eigen opleiding, kreeg voluit zijn kans als spelmaker. Op Goodison Park zat hij op de bank, tegen Chelsea mocht hij een eerste keer starten. Hij bleef in de basis en Arsenal ging weer winnen. Achter de schermen speurden Edu en zijn scouts de transfermarkt af en zochten de Kroenkes naar centen. Ze herschikten in juli al de leningen voor de afbetaling van het Emirates stadium en trokken in december naar de Bank of England, voor een overbruggingskrediet van 135 miljoen euro. Eerder had ook Tottenham dat al gedaan. Bedrijven die voor de coronacrisis in goeie doen waren, konden bij de bank goedkoop (tegen een interest van 0,5 procent) geld lenen. Aan die lening waren wel voorwaarden verbonden. Ze moet, eens COVID-19 voorbij is en het ‘normale’ leven herneemt, direct worden terugbetaald en mag alleen dienen om lopende engagementen na te komen. Het was, met andere woorden, geen potje om in januari de transfermarkt op te gaan. 
      Uiteraard lag de revival niet alleen aan Smith-Rowe. Arteta had gaandeweg ook al de tactiek omgegooid: het voetballen van achteruit, City-stijl, werd geregeld vervangen door de lange bal. Naast het eigen talent ontwikkelden ook andere voetballers zich, vooral op de flanken. De progressie van de negentienjarige Bukayo Saka was spectaculair, hij noteert vanaf de flank betere cijfers in de scorestatistieken (doelpunten en assists) dan een teleurstellende Aubameyang, die pas de laatste weken weer boven water komt. 
      Met dank toch ook wel aan Smith-Rowe. Die bracht opnieuw pace in het spel. Daarbij de laatste weken bijgestaan door Thomas Partey, de 27-jarige Ghanees die vorige zomer voor 50 miljoen euro uit Spanje werd gehaald, maar nog niet zoveel speelde. Met op de flanken Saka en Pepé, die ook een zeer lange aanpassingsperiode nodig had, viel het systeem in de plooi. Rond Nieuwjaar begon Arsenal aan a new project.
      
      Daar werd ook Martin Ødegaard aan toegevoegd, die wordt geleend van Real (net als Ceballos wiens uitleenbeurt vorige zomer werd verlengd). De Noor lijkt al een eeuwigheid mee te gaan – de schuld van een vroeg debuut – maar is nog steeds slechts 22. Alle eieren in het mandje van Smith-Rowe leggen, leek Arsenal gezien diens leeftijd en blessuregeschiedenis, te gevaarlijk. Vandaar de komst van Ødegaard als creatieve middenvelder. Arsenal bestudeerde ook het dossier van de jonge Hongaar Dominik Szoboszlai, maar gezien diens prijskaartje wordt dat wellicht iets voor later. 
      Is Ødegaard een goeie gok? De komende weken moeten het uitwijzen. Speelminuten dit seizoen bij de Koninklijke: 234. Dat is weinig, gezien de problemen daar. Zijn beste momenten kende de Noor in Nederland, vooral bij Vitesse na een passage bij Heerenveen en daarna bij Real Sociedad, waar hij als spelmaker voor een paar prachtige assists zorgde. De Basken konden hem aanvankelijk voor twee seizoenen lenen, maar Real maakte daar al na een jaar een einde aan. Een opvolger voor Luka Modric of Toni Kloos leek gevonden, want zijn stats bleken uitstekend. 
      Helaas, zes maanden later staat Ødegaard terug bij start. Na een moeilijke voorbereiding vanwege een knieletsel kreeg hij in Madrid een paar kansen, maar hij verdween snel uit beeld. In december zette Zinedine Zidane het licht op groen voor een nieuwe uitleenbeurt. Real Sociedad was opnieuw kandidaat, maar daar hebben ze inmiddels David Silva. Het werden dus vijf maanden Londen en, anders dan Özil, is Ødegaard wél iemand die in balverlies direct druk kan zetten. 
    
    Conclusie 
    Een jonge staf, een jonge sportieve directie en een ploeg met een paar zeer beloftevolle jongeren. Naast Smith-Rowe en Saka zagen we dit seizoen namelijk ook al de 19-jarige Braziliaan Gabriel Martinelli en de 21-jarige spits Eddie Nketiah. Er zit toekomst in Arsenal, dat in principe ervaring genoeg heeft (Willian, Luiz, Aubameyang, Xhaka) om dat jeugdig talent te omkaderen. Alleen werd al ontzettend veel geld verspild. Doet de tandem Edu-Arteta in 2021 beter?  
    
    ",Sportmagazine,https://sportmagazine.knack.be/sport/voetbal-internationaal/project-restart-hoe-arsenal-een-meeloper-werd-en-langzaam-uit-het-dal-klimt/article-longread-1698477.html,"Dat was het laatste van Arsène Wenger die na een carrière die in 1996 begon werd uitgezwaaid: op 6 mei 2018 maakten de twee elftallen die die dag op het veld kwamen, Arsenal en Burnley, een erehaag voor de Fransman.
Toen er een einde kwam aan het rijk van Arsène Wenger, wisten de eigenaars van Arsenal dat de overgang moeilijk zou worden.
Pas in 2018 lijkt de ploeg weer klaar voor de titelstrijd.
De komst van Arteta iets meer dan een jaar geleden blies een nieuwe wind door de club.                                                                                                                                                                                                                                                                                                                         Er zit toekomst in Arsenal, dat in principe ervaring genoeg heeft om dat jeugdig talent te omkaderen. Alleen werd al ontzettend veel geld verspild.",Pdf Sportmagazine.pdf,67
6039626.xml,"Het tempo was al hectisch in januari, maar februari wordt er niet makkelijker op. Vier competitiewedstrijden, een bekerrevanche tegen Antwerp en twee duels in de Europa League met Dinamo Kiev. Waar staat Club Brugge? Doelman Simon Mignolet antwoordt. 
    
    ","SIMON MIGNOLET 
    ‘Liever dan ballen pakken, zorg ik voor rust en stabiliteit’ 
    Na tien jaar in Engeland is Simon Mignolet (32) goed gesetteld in West-Vlaanderen; het lijkt er qua mentaliteit hard op Limburg, signaleert hij. De doelman van Club Brugge mag er niet aan denken mocht hij nu nog in Engeland zitten, met alle beperkende reis-, quarantaine- en coronamaatregelen. Het was vroeger al niet evident om vrienden en familie te zien, laat staan nu. Bovendien is de familie inmiddels uitgebreid met een zoon, Lex, en om zijn vrouw daarbij zo goed mogelijk te helpen, is het leven in de Jupiler Pro League net iets makkelijker dan in de Premier League. Mignolet: ‘In Engeland zat ik gemiddeld drie dagen per week op hotel. De verste verplaatsing nu is daar een korte.’ 
    
    Je nam een risico door naar ons land terug te keren, maar na anderhalf jaar kun je tevreden terugblikken, zowel sportief als privé. 
    
    
        SIMON MIGNOLET: ‘Als je van een dusdanig niveau komt, denkt men snel dat je alles gaat oplossen. Ik heb dat ook bij mijn voorstelling gezegd: verwacht niet meer dan mijn taak is. Ik ben heel erg blij dat me het scenario van andere Rode Duivels die zijn teruggekeerd niet is overkomen: Chadli, Defour, Lombaerts, Mirallas, zelfs Vincent... Mensen keken naar hen met een vergrootglas, om ze te bekritiseren. Ook als ik een misser maak, staat het vergrootglas erop. Iedereen spreekt nu nog van de fout die ik maakte in de beker tegen Zulte Waregem, maar wanneer ik fouten zoek bij andere doelmannen, zullen er weinig zijn bij wie je daarvoor anderhalf jaar moet teruggaan. Dat wil ik zo lang mogelijk vasthouden. Tijdens de winterbreak sprak men plots over ‘mijn mindere periode’. Ik vroeg naar verduidelijking en het bleek te gaan over de match tegen Dortmund. Bij één goal kon ik beter doen, ja, en na de wedstrijd heb ik dat zelf direct aangegeven. Maar hoe kun je spreken over een mindere periode als het gaat over één fase? Dat was de valkuil bij mijn terugkeer, maar ik ben blij die te hebben vermeden.’  
    
    Ook van de ploeg vonden we dat ze een mindere periode doormaakte. 
    
    
        MIGNOLET: ‘In het begin van het seizoen was het voor iedereen aanpassen. Al die lege stadions... Wij hebben niet alleen op Jan Breydel maar ook op verplaatsing de steun van veel supporters en daar hadden we het in het begin moeilijk mee. Maar: in die ‘mindere periode’ haalden we wel evenveel punten als onze tegenstanders. Zij zijn op dat niveau gebleven, wij hebben met onze goeie reeks het verschil kunnen uitbouwen.’ 
    
    Jullie hebben recent de rechtstreekse duels met de ploegen onder jullie gewonnen. 
    
    
        MIGNOLET: ‘Dat hadden we eerder ook al gedaan. De punten die we lieten liggen, waren tegen de minder grote tegenstanders. Zelfs een kleine tegenslag, zoals een achterstand in een topper, kan de mindset nu niet veranderen. De mentaliteit op dat vlak is erg gegroeid. Dat heeft met ervaring te maken, maar ook met de spelers die erbij zijn gekomen. Vorig jaar was de as ervaren, maar speelden toch wat meer jongeren. Nu is er ervaring doorheen de hele groep.’ 
    
    Ook meer evenwicht is onze indruk, met wat extra spelmakers. 
    
    
        MIGNOLET: ‘We creëren meer kansen, en dan scoor je makkelijker. Met Bas Dost hebben we nu ook iemand die ze binnen legt, terwijl Noa Lang en Charles De Ketelaere de ballen goed aanbrengen. Dat is ons grootste succes: het gevaar kan van alle kanten komen. Vorig seizoen moesten Ruud Vormer of Hans Vanaken bij wijze van spreken alles creëren en waren clean sheets belangrijker. Nu voetballen we vrijer. ’ 
    
    Veel Belgen, veel Nederlanders. Is er ook gezocht naar een andere identiteit? 
    
    
        MIGNOLET: ‘Dat denk ik niet. De Nederlanders passen wel bij het huis, Ruud en Bas zijn niet de ‘typische’ Nederlanders, voor zover dat cliché al bestaat. Allemaal hardwerkende jongens, zelfs Noa, die het moet hebben van de actie maar ook zijn werk in de omschakeling doet. En Stefano Denswil kent het huis. De voertaal blijft overigens Engels. Er zullen altijd jongens zijn die geen Nederlands spreken.’ 
    
    Voelen jullie dat jullie te sterk zijn voor België? 
    
    
        MIGNOLET: ‘Neen. Het eerste deel van het seizoen heeft dat aangetoond. Wel hebben we een brede kern, zeker nu, en dan zie je dat wij gemakkelijker met een druk schema kunnen omgaan dan andere ploegen. Dit is een ritme waarin wij al twee jaar zitten.’ 
    
    Coronalessen 
    Wat heeft corona jou geleerd? 
    
    
        MIGNOLET: ‘Dat ik nog zo lang mogelijk wil doorgaan. De lockdown in het voorjaar heeft me dat nog eens duidelijk gemaakt. Dat gevoel had ik ook al bij Liverpool, vandaar de beslissing om naar hier te komen. Spelen, en dat samen kunnen vieren met fans, familie en vrienden doe ik heel graag. Privé heeft corona me geleerd dat we van geluk mogen spreken dat we in een land wonen waarin we nog relatief veel dingen konden doen. Ik denk vaak aan mensen die in kleine huizen wonen, het moeilijk hebben en op mekaar gepakt zitten. Wij konden gelukkig nog rondwandelen. Je moest jezelf opnieuw uitvinden om je bezig te houden, sociaal gezien. Ik zit in de twee sectoren die de meeste klappen kregen: de evenementensector, met het voetbal, en de horeca met mijn koffiebar. Corona heeft er een rem op gezet, maar ons tegelijk ook de tijd gegeven om nieuwe dingen te zoeken. Het heeft ons duidelijk gemaakt ook dat kijken naar een voetbalwedstrijd niet hetzelfde is als die ook meebeleven. De televisie toonde onze matchen en de media schrijven nog over ons, maar voor de fan is dat niet de manier om voetbal te beleven...’ 
    
    Corona heeft ons ook geleerd hoe jullie tekeer gaan op een veld: wie de bleiters zijn die schreeuwend over het veld rollen als ze worden aangetikt en wie de mekkeraars. 
    
    
        MIGNOLET: ‘Als jullie dit mekkeren noemen... sorry, ik heb al heel wat anders gezien en gehoord. Ik kan nu niet gaan zeggen wat in Engeland door de scheidsrechter werd geroepen en ik breek hier geen lans voor schelden, maar ik kom uit een land waar die even vaak richting mij iets riep als omgekeerd. We zijn volwassenen onder mekaar; als we respect voor mekaar tonen, mag dat in het heetst van de strijd. Achteraf zand erover en verder. Wanneer ik elke keer persoonlijk neem wat Ruud in zijn taaltje roept, dan houdt het op.’ 
    
    Coach Simon 
    Wat corona ons ook leerde, is jouw coachende rol. Voortdurend geef je aanwijzingen. 
    
    
        MIGNOLET: ‘Ik heb nooit anders gedaan. Het enige verschil is dat jullie het nu horen. Voetbal is een vak en zoals in elk ander vak moet er over een idee worden nagedacht. Het maakt niet uit wie, maar een coach, of iemand op het veld, moet die instructies meegeven.’ 
    
    Is dat voor jou een manier om gefocust te blijven? 
    
    
        MIGNOLET: ‘Neen. Ik doe het omdat ik de ervaring heb en omdat men weet dat het helpt. Daarmee heb ik het team sinds mijn komst het meeste geholpen. In de omschakeling en op spelhervattingen zijn wij het meest kwetsbaar en het is mijn taak om iedereen dan georganiseerd te krijgen. Op die momenten is dat veel belangrijker dan in het ‘normale’ spel; daarin zullen we niet zo snel uit mekaar worden gespeeld. Ik ben veel meer bezig met het voorkomen van dat soort fases dan met schoten op doel af te weren. Het is beter, of makkelijker, om iets te vermijden. Misschien – en nu leg ik het wat egoïstisch uit – staat er bij mij maar één ding voorop: mijn job makkelijker maken. Ik zie de bal liever niet komen, dan dat ik hem uit de winkelhaak moet duwen.’ 
    
    Wij krijgen toch het gevoel: hier is een coach in wording aan het werk. 
    
    
        MIGNOLET: ‘Daar heeft het totaal niks mee te maken. Een coach moet het geheel vormen en ervoor zorgen dat er goed wordt gevoetbald, dat er een organisatie staat. Hij moet de ploeg opstellen, helpen spelers scouten, spelers overtuigen om te komen. Wat ik doe is eigenlijk alleen mijn job makkelijker maken. Ploegmaats moeten dat wel accepteren. Gezien mijn leeftijd en status heb ik het op dat vlak makkelijker dan een doelman die aan zijn tweede of derde seizoen bezig is. En na verloop van tijd beseffen de spelers ook dat de informatie hen helpt en vragen ze er om. Odilon Kossounou zegt voor elke wedstrijd letterlijk: ‘Parles bien!’ Hetzelfde met Fede Ricca. Mijn voordeel is dat ik wat talen spreek, Engels, Frans, Spaans. Ik meen dat ik hier al in twee dingen belangrijk ben geweest. Niet door ballen te pakken; dat kan elke doelman. Wél door te zorgen voor rust en stabiliteit. Bij problemen in de opbouw weten mijn teamgenoten dat ze een bal aan mij kwijt kunnen, ook in moeilijke situaties probeer ik een oplossing te vinden. En ik zorg er ook voor dat het georganiseerd staat en er minder kansen zijn voor de tegenstander dan voordien.’ 
    
    De ontwikkeling van Kossounou staat wat in de schaduw van die van Lang of De Ketelaere, maar is eigenlijk even spectaculair. 
    
    
        MIGNOLET: ‘Dat is altijd zo met verdedigers, zoals dat ook bij doelmannen het geval is. Odilon kwam jong en zonder opleiding naar Europa. Hij heeft snelheid, lichaamsbouw, kopspel, de fysiek van een topverdediger... Wat hij nu moet leren is op technisch vlak de juiste pas te geven, de juiste controle te hebben en zijn lichaam goed verdedigend te gebruiken. Tactisch moet hij het positiespel goed lezen, waar moet hij staan om de bal te ontvangen en hoe ervoor zorgen dat de tegenstander hem niet onder druk zet? Dat pikt hij op korte tijd heel snel op. Als hij dit doorzet, heeft hij het potentieel om in Europa een topverdediger te worden. Ik steek vaak het meest energie in zijn coaching, omdat hij mijn werk makkelijker kan maken. Ook Brandon Mechele heeft veel stappen gezet, vooral technisch in de opbouw, zodat Club Brugge niet enkel verdedigend sterk is, maar ook op dat vlak. Men kan vaak wat neerbuigend over Brandon doen. De enige stap die hij nog moet maken, is leiderschap op zich nemen.’ 
    
    Europees 
    Straks is er de dubbele ontmoeting met Kiev. De voorbije twee seizoenen stopte het Europees in deze fase, in Salzburg en bij Manchester United. Heb je nu een beter gevoel? 
    
    
        MIGNOLET: ‘Het is in deze belangrijk dat we ook het eerste deel van het Europese luik in de analyse meepakken. Vorig jaar seizoen hebben we geen slechte Champions League gespeeld, maar ontbrak het ons aan efficiëntie. We waren in de wedstrijd vaak de evenknie, maar haalden niet veel punten. Dat was nu anders.’ 
    
    De kwaliteit van de tegenstander ook. Lazio of Real... 
    
    
        MIGNOLET: ‘Niet akkoord. Kijk naar Lazio in de competitie. Ik zie weinig verschil. Maar soit, maakt nu niet uit, wat ik wil zeggen is: als je met tien man in Lazio tot de laatste seconde vecht om door te stoten in de Champions League, heb je stappen gezet. Vorig seizoen volgde Manchester United, nu lootten we Kiev. Het is ginds -17, dat zijn omstandigheden die net iets anders zijn, maar er zijn in deze Europa League ploegen tegen wie we ons kunnen meten en Kiev is er zo eentje. Met deze mature ploeg zitten we in een betere situatie dan vorig jaar. De mindset is niet meer: we zullen wel zien. Dat was hij al niet in de Champions League. We hebben direct gezegd: ‘We hebben een kans’, en die hebben we ook gegrepen, denk ik. Dat verhaal wil ik nu doortrekken in de Europa League, met meer stootkracht dan vorig jaar.’ 
    
    Erkenning 
    Was je teleurgesteld na de Gouden Schoen? 
    
    
        MIGNOLET: ‘Neen, waarom? Ik ben toch uitgeroepen tot Doelman van het Jaar.’ 
    
    Je kreeg niet de hoofdprijs. 
    
    
        MIGNOLET: ‘Ik weet hoe het werkt. Vijf briefjes om in te vullen: coach, belofte, doelpunt, doelman en Gouden Schoen. Bij de belofte vul je Charles in. Bij het doelpunt dat van Hans. De coach is Clement en als doelman zet je Mignolet. Blijft dat laatste briefje over en dan denken velen: gaan we nu wéér iemand van Brugge nemen? Ik stond uiteindelijk op vier, Charles op vijf, Clinton Mata even verder, en dan Ruud en Hans. De punten werden verdeeld, waarbij clean sheets of het voorkomen van doelpunten nooit zal worden gequoteerd zoals een doelpunt of een assist.’ 
    
    Zolang het intern maar wordt gewaardeerd. 
    
    
        MIGNOLET: ‘Voilà. En dat gebeurt hier. Na één jaar beloonde Club me direct met een contractverlenging tot 2025. Ik moet mezelf nu blijven pushen en niet alleen mijn individuele prestatie op een hoog niveau houden, maar ook de collectieve.’ 
    
    De as is stabiel én ervaren. Is dat het geheim van het succes? 
    
    
        MIGNOLET: ‘Het enige pad dat in België mogelijk is, is dat van een verkopende club. Je kunt hier niet leefbaar zijn door spelers aan te kopen of op te leiden en die te houden. En dan geef jij terecht aan dat de centrale as de steunpilaren zijn. De buitenkanten mogen en kunnen dan geld opbrengen, zoals Noa, of Krepin Diatta die je kunt verkopen voor de waarde die jij bepaalt. En daar zit nog groeimarge in.’ 
    
    Is dat het verschil met andere ploegen? KRC Genk verkocht na de titelviering de as. Anderlecht ook. Dat terug opbouwen kost tijd. 
    
    
        MIGNOLET: ‘Wat wij hebben, is de ideale situatie. Clubs proberen financieel gezond te blijven en moeten soms kiezen.’ 
    
    Tot slot: je bent naast voetballer ook zakenman. Wanneer krijgen we Twenty Two Coffee in alle steden van België? 
    
    
        MIGNOLET: ‘We zijn er mee bezig. Corona zorgt voor veel problemen in onze sector, maar waar problemen zijn, liggen ook uitdagingen. Wie weet? Geïnteresseerde partijen mogen ons altijd contacteren, maakt niet uit waar ze zijn gevestigd.’  
    
    ",Sportmagazine,https://sportmagazine.knack.be/sport/voetbal-nationaal/simon-mignolet-liever-dan-ballen-pakken-zorg-ik-voor-rust-en-stabiliteit/article-interview-1698481.html,"Na tien jaar in Engeland is Simon Mignolet (32) goed gesetteld in West-Vlaanderen; het lijkt er qua mentaliteit hard op Limburg, signaleert hij.
De doelman van Club Brugge mag er niet aan denken mocht hij nu nog in Engeland zitten, met alle beperkende reis-, quarantaine- en coronamaatregelen.
Bovendien is de familie inmiddels uitgebreid met een zoon, Lex, en om zijn vrouw daarbij zo goed mogelijk te helpen, is het leven in de Jupiler Pro League net iets makkelijker dan in de Premier League.
Privé heeft corona me geleerd dat we van geluk mogen spreken dat we in een land wonen waarin we nog relatief veel dingen konden doen.                                                                                                                                                                                                                                                              Ik heb door corona geleerd dat ik nog zo lang mogelijk wil doorgaan.'

",Pdf Sportmagazine.pdf,7
6039630.xml,"Nu de rente op het spaarboekje zo laag staat, stroomt het spaargeld massaal naar de beurs. Maar dat is, zeker voor de vele financieel analfabete Vlamingen, niet zonder risico. Wat staat beleggers te doen? 
    
    ","Van ‘verliesboekje’ naar beurswinst 
    4 valkuilen op de beurs (en hoe ze te vermijden) 
    Het spaarboekje brengt niets meer op, feitelijk is het een verliesboekje. De banken bieden niet meer dan de wettelijke minimumrente van 0,11 procent. Als het van de financiële instellingen afhing, zouden ze aan spaarders zelfs geld vragen om hun centen op een spaarboekje te mogen deponeren. Ondertussen wordt het leven duurder, vorig jaar bedroeg de inflatie bijna 1 procent. Dat wil dus zeggen dat het geld op uw spaarboekje toen 0,89 procent aan koopkracht verloor. 
      Die 0,89 procent lijkt niet veel, maar op lange termijn gaat het om een serieus bedrag: als u in 2002 10.000 euro op een spaarboekje had staan, is dat nu ondanks de ontvangen rente nog 8500 euro waard. Zo’n 1500 euro ging door de inflatie in rook op. Het ziet er niet naar uit dat die trend snel zal veranderen. Integendeel, verwacht wordt dat de inflatie zal oplopen, zodat het verschil tussen de rente en de inflatie zal toenemen en uw geld op een spaarboekje nóg meer aan koopkracht zal verliezen. Vandaar: verliesboekje. 
      Vorig jaar trokken massaal veel landgenoten met hun geld naar de beurs, de handel in Belgische aandelen nam in 2020 met een derde toe. Maart was de drukste maand: door de corona-uitbraak en de lockdown kelderde de beurs. De Bel20, de index met de voornaamste aandelen op de beurs van Brussel, donderde 40 procent naar beneden. Voor velen was dat, met de lage rente in het achterhoofd, het sein om aandelen te kopen. Bovendien kon iedereen die tijdens de coronacrisis voltijds kon blijven werken, tegelijk minder uitgeven aan ontspanning, horecabezoek, reizen enzovoort – en dus meer opzijleggen. Ook het aanzwellende spaarvarken dreef de mensen richting beurs. 
      Dat steeds meer onervaren beleggers hun heil zoeken in aandelen houdt gevaren in. Want aandelen kopen is iets heel anders dan uw geld plaatsen op een spaarboekje. Zo is het geld op uw spaarboekje onmiddellijk beschikbaar. En het verliest wel aan koopkracht, maar u kunt het nooit helemaal kwijtraken. Zelfs als morgen uw bank failliet zou gaan, is de inleg tot 100.000 euro gewaarborgd door de overheid. Op de beurs kunt u wél al uw geld verliezen, zoals Lernout & Hauspie of Fortis in het recente verleden hebben geïllustreerd. 
      Wie in aandelen wil beleggen komt wel wat valkuilen tegen. De vier belangrijkste zijn: onvoldoende kennis, ondoordacht kiezen, ongelukkige timing en ongelofelijke kuddegeest. Hoe vermijdt u die? 
    
    1 Gebrek aan kennis 
    De financiële kennis van de Vlamingen is ondermaats, je kunt zelfs spreken van financieel analfabetisme. Hoeveel mensen kennen bijvoorbeeld het verschil tussen een aandeel en een obligatie? Om geld op een spaarboekje te plaatsen is die kennis niet noodzakelijk, dat gaat als vanzelf. Om te beleggen op de beurs moet u wel weten waar u mee bezig bent, anders zijn financiële ongelukken gegarandeerd. 
      Het is onverstandig om in een aandeel te beleggen omdat uw buurman dat ook doet. Of omdat u er iets over in de krant hebt gelezen. Of omdat uw bank of een beleggingsadviseur dat aanraadt. Vertrouw niet blind op hen, blijf kritisch, maak uw eigen overweging, want het gaat tenslotte om uw zuurverdiende centen. Geloof ook nooit de ‘gouden beleggingstip’, want die bestaat niet. Meer zelfs, mijd mensen die gouden bergen voorspiegelen. Als het écht een gouden tip was, zouden ze die niet aan uw neus hangen. Het is de eerste valkuil: beleggen zonder bagage. 
      Hoe ontsnapt u daaraan? Investeren in de tweede helft van je leven (Lannoo), dat ondergetekende samen met Michaël van Droogenbroeck heeft geschreven, plaatst beleggen in aandelen in de brede context van alle spaar- en investeringsmogelijkheden en helpt u af te wegen of aandelen iets voor u zijn. Wie specifiek alles wil weten over beleggen op de beurs, kan terecht bij Iedereen belegger (Lannoo) van Pierre Huylenbroeck, ex-hoofdredacteur van De Tijd.
      
      Natuurlijk, de wereld staat niet stil, de economie gaat op en af, de rente en inflatie wijzigen… Het is zaak om daar als belegger goed van op de hoogte te blijven. Als lezer van Knack zit dat wel snor, maar het kan natuurlijk geen kwaad om andere media te volgen, bijvoorbeeld meer gespecialiseerde publicaties als het financieel-economisch magazine Trends, ons zusterblad, en/of zakenkrant De Tijd. 
      Als u voldoende kennis over beleggen hebt verzameld, kunt u (voorzichtig) aan de slag. Maar alleen met geld dat u – minstens een tijdje – kunt missen. Want vergeet nooit: er kleeft altijd een risico aan beleggen in aandelen. Trek dus zeker niet met geleend geld naar de beurs, want u moet dat tijdig kunnen terugbetalen en dat is met beleggen in aandelen niet gegarandeerd. 
      O ja, wat het verschil is tussen een aandeel en een obligatie? Als u een aandeel koopt, wordt u voor een klein deeltje mede-eigenaar van de onderneming, met een obligatie niet, dan leent u geld uit aan die onderneming. Als aandeelhouder deelt u in de winst of het verlies van de onderneming, onder meer met het dividend, het deel van de winst dat wordt verdeeld onder de aandeelhouders. Obligatiehouders krijgen geen dividend maar wel rente, een vergoeding omdat u geld uitleent. Met aandelen loopt u dan ook een hoger risico dan met obligaties. Alleen, vandaag staat de rente zo laag dat de meeste obligaties helemaal niet aantrekkelijk zijn. En dus wordt er vooral belegd in aandelen. Maar welke aandelen moet u dan kiezen? 
    
    2 Ondoordachte keuze 
    Het is een vaste regel voor wie in aandelen wil beleggen: leg niet al uw eieren in één mand. Om het risico te verminderen, spreidt u het best uw beleggingen over verschillende aandelen, bij voorkeur uit verschillende sectoren en verschillende regio’s. Maar met héél veel verschillende aandelen in portefeuille, drukt u het rendement. Bovendien wordt het dan een hele klus om al die aandelen op te volgen. Beperk uw portefeuille daarom tot een 15-tal verschillende aandelen, zo blijft het overzichtelijk. Welke aandelen moet u kiezen? Daar komt de tweede valkuil kijken: keuzes maken zonder goed na te denken. 
      Hoe vermijdt u die valkuil? Eén, koop alleen aandelen van bedrijven die u kent en grondig onderzocht hebt. Twee, denk na over welke sectoren het morgen goed zullen doen, welke bedrijven garen spinnen bij bijvoorbeeld de vergrijzing of mobiliteit of klimaatverandering. Drie, probeer in te schatten in welke regio in de wereld het economisch goed zal gaan en houd daarmee rekening als u aandelen koopt. 
      Vervolgens gaat u op zoek naar bedrijven die aan die drie criteria beantwoorden en erin uitblinken. Dan wacht u drie maanden en volgt u het bedrijf op de voet. Bent u daarna nog altijd overtuigd van uw keuze? Dan kunt u kopen. Toegegeven: dat is allemaal makkelijker gezegd dan gedaan. Maar heeft iemand ooit beweerd dat beleggen in aandelen makkelijk is? 
      U kunt ook beleggen met wat minder inspanning. Bijvoorbeeld via beleggingsfondsen. Als u spaarcenten hebt, zal uw bank u zeker ooit voorstellen om een beleggingsfonds aan te kopen, waarin een hele reeks aandelen uit bepaalde sectoren en/of regio’s zitten en waarmee u dus meteen aan risicospreiding doet. Maar let op: zonder risico zijn ze niet. Bovendien betaalt u voor een beleggingsfonds instap-, beheers- en uitstapkosten aan de bank of fondsbeheerder. En soms ook nog bewaarkosten. Dat loopt al snel op tot meer dan 5 procent en dat knabbelt natuurlijk aan uw rendement. 
      Er zijn andere mogelijkheden om op een gemakkelijke manier gespreid te beleggen. U kunt bijvoorbeeld aandelen kopen van een holding, een onderneming die niets anders doet dan in andere bedrijven participeren. Zo zit u meteen in een hele reeks bedrijven die door de holding actief worden opgevolgd en geniet u mee van hun kennis en ervaring. Op de Brusselse beurs vindt u bijvoorbeeld GBL, de holding van de familie Frère, die onder meer aandeelhouder is van sportmerk Adidas, luierfabrikant Ontex en drank- en wijnproducent Pernod Ricard. Andere bekende holdings zijn Ackermans & van Haaren en Sofina. 
      Een andere mogelijkheid is dat u een tracker koopt. Die volgt een beursindex of een aandelenfonds als zijn schaduw. Het aanbod aan trackers is haast onbeperkt. Er zijn er die een bepaalde index volgen (bijvoorbeeld de Bel20), of een sector (bijvoorbeeld biotech) of een thema (bijvoorbeeld vergrijzing). De kosten liggen lager dan bij een beleggingsfonds. Maar vergeet nooit: ook met trackers, holdings en beleggingsfondsen bent u afhankelijk van de grillen van de beurs en kunt u dus (een deel van) uw inleg verliezen. Timing is daarbij uiterst belangrijk, de derde valkuil. 
    
    3 Ongelukkige timing 
    Het moment waarop u aandelen koopt of verkoopt is heel belangrijk. Een eenvoudig voorbeeld illustreert dat. De Bel20 verloor vorig jaar 7 procent. Wie dus begin januari 2020 een fonds of tracker kocht dat de Bel20 volgt, keek in december 2020 tegen een ernstig verlies aan. Ook veel aandelen gingen in het rood. Het aandeel van bioscoopuitbater Kinepolis verloor vorig jaar 41 procent, Marie Jo-lingeriefabrikant Van de Velde 23 procent, bank-verzekeraar KBC 15 procent en holding GBL 12 procent. Nee, 2020 was geen feestjaar op de beurs. 
      Maar stel dat u die aandelen kocht op 18 maart 2020, toen de lockdown van kracht werd en de beurs op haar dieptepunt zat. Tussen midden maart en het einde van het jaar steeg de Bel20 met meer dan 40 procent. Het aandeel van Kinepolis steeg in die periode 30 procent, Van de Velde 35 procent, KBC 45 procent en GBL 41 procent. Ja, vanaf maart was 2020 wél een feestjaar op de beurs. Of hoe belangrijk timing is. 
      Hoe kunt u deze valkuil uit de weg gaan? Dat is vrij eenvoudig: u koopt elke maand of elk kwartaal op hetzelfde tijdstip voor een vast bedrag. Of de beurs nu hoog of laag staat: u koopt de uitverkoren aandelen van ondernemingen of holdings, of u schaft trackers aan. Dat levert u uiteindelijk gemiddeld een lagere aankoopprijs op. 
      Ooit komt dan het volgende cruciale moment: wanneer verkoopt u uw aandelen? Een aandeel verkopen is voor veel beleggers duizendmaal moeilijker dan een aandeel kopen. Vaak worden beleggers verliefd op hun aandeel, denken ze dat het aandeel nog meer zal stijgen en houden ze het te lang. Soms durven ze hun verlies niet te nemen en maken ze zichzelf wijs dat het tij wel zal keren. Want het is niet makkelijk om toe te geven dat je ondanks alle huiswerk toch een foute aankoop hebt gedaan. Kortom, beleggers verkopen bijna altijd te vroeg of te laat. 
      Pierre Huylenbroeck, die ook het beleggersblad Mister Market Magazine uitgeeft, heeft een heel mooie beleggersstrategie uitgestippeld, die u als handleiding kunt gebruiken bij de verkoop van aandelen. Als een aandeel fors stijgt, bijvoorbeeld het dubbele waard werd van de aankoopprijs, brengt u alles in stelling om een deel, pakweg 45 procent van dat pakket, te verkopen. Zo houdt u winnaars in portefeuille, maar hebt u ook alvast het bedrag van de aankoop zo goed als gerecupereerd. Durf dus nu en dan winst te nemen. 
      En wat als de koers van een aandeel zakt? Als een aandeel keldert tot minder dan 70 procent van de aankoopprijs, doet u het hele pakket van de hand. Zonder nadenken. Durf dus ook uw verlies te pakken. Dat doet pijn, maar het is beter om door de zure appel te bijten, dan te wachten tot hij helemaal rot is. Wie zijn aandelen Fortis of Lernout & Hauspie de deur uitsmeet toen ze 71 procent minder waard waren, was achteraf heel blij. Dat brengt ons bij de volgende valkuil: overdreven koersen, zeepbellen. 
    
    4 Gevaar voor zeepbellen 
    Nu steeds meer mensen hun geld op de beurs beleggen, neemt het gevaar op zeepbellen toe. De Amerikaanse econoom Robert Shiller, die met Irrational Exuberance een klassieker schreef over bubbels, spreekt van een zeepbel als beleggers een product, zoals bijvoorbeeld aandelen, kopen niet zozeer omdat ze geloven dat het bedrijf zoveel waard is, maar wel omdat ‘stijgende prijzen de verwachting scheppen van verder stijgende prijzen’. Precies dat zou er nu aan de hand kunnen zijn: het vele spaargeld dat naar de beurs stroomt, duwt de aandelenkoersen omhoog, zonder dat dat nog beantwoordt aan de economische realiteit. Het is een ijzeren wet in de economie: vroeg of laat barst de bubbel en volgt een crash. 
      Vooreerst dit: er komt zeker nog een crash, de beurskoersen zullen zonder twijfel nog naar beneden donderen. Een zware correctie komt gemiddeld één keer om de tien jaar voor. Begin deze eeuw barstte de internetzeepbel, acht jaar later maakten we de bankencrisis mee, vorig jaar de coronapandemie. En ongetwijfeld is het morgen weer iets anders, want bubbels kunnen in alle geledingen van de economie ontstaan. 
      De lage rente en het feit dat de Europese Centrale Bank massaal veel geld bijdrukt, voedt op dit moment die zeepbellen. Het Internationaal Monetair Fonds (IMF) waarschuwde al voor een ‘correctie’, want de aandelenkoersen hebben nog maar weinig te maken met de situatie in de reële economie. Het is heel moeilijk om als belegger zo’n crash te vermijden, maar de vuistregels hierboven over aandelen kopen en verkopen helpen om de schade te beperken. En om zelfs te profiteren bij een crash. 
      Er zijn nog een aantal aanbevelingen over zeepbellen en hoe u die uit de weg kunt gaan. Een van de voornaamste luidt: laat u niet leiden door hebzucht. Snel veel geld verdienen is een zeer slechte leidraad voor beleggingen. Zo is er al enige tijd de opmerkelijke koersstijging van de bitcoin, die de recordhoogtes aan elkaar rijgt. De bitcoin is net als andere cryptomunten een speculatieve belegging, die niets met de economische realiteit te maken heeft en waar ook niemand garandeert dat u uw geld ooit terugziet. Maar de stijgende koersen van de bitcoin trekken veel beleggers aan en dat doet de koers nog meer stijgen. Precies, de definitie van een zeepbel. 
      Wie verstandig belegt, volgt de weg van de geleidelijkheid. Hier en daar zal er een put in de weg zijn, dat is onvermijdelijk. Maar wie belegt, moet oog hebben voor de lange termijn, pakweg vijf of tien jaar. Hij moet niet voortdurend kopen en verkopen, maar geduldig zijn portefeuille opbouwen. Een beurswijsheid zegt: beleggen is een kwestie van cash, moed en geduld. In die volgorde. Meestal beschikken beleggers wel over wat spaargeld, en heel wat gezinnen konden tijdens de coronacrisis meer sparen dan voorheen. Beleggers zijn over het algemeen ook dapper, en vandaag is dat makkelijker dan ooit nu de rente zo laag staat. Maar vaak ontbreekt het beleggers aan geduld. En dat wordt tijdens deze coronacrisis ook op andere vlakken grondig getest.  
    
    ",Knack,https://www.knack.be/nieuws/belgie/vier-valkuilen-op-de-beurs-en-hoe-ze-te-vermijden/article-longread-1698363.html,"Nu de rente op het spaarboekje zo laag staat, stroomt het spaargeld massaal naar de beurs.
Aandelen kopen is iets heel anders dan uw geld plaatsen op een spaarboekje.
Om geld op een spaarboekje te plaatsen is kennis niet noodzakelijk.                                                                                                                                                                                                                                                                                        
Als u een aandeel koopt, wordt u voor een klein deeltje mede-eigenaar van de onderneming, met een obligatie niet, dan leent u geld uit aan die onderneming.
U kunt bijvoorbeeld aandelen kopen van een holding, een onderneming die niets anders doet dan in andere bedrijven participeren.",Pdf Knack.pdf,44
6039635.xml,"Iedere week zoekt Knack naar misleidende informatie op het internet. 
      Bij het begrip ‘buitenlandse inmenging’ denken we in het Westen al snel aan Chinese spionnen of Russische trollenfabrieken. Maar ook vanuit Saudi-Arabië wordt online propaganda verspreid om onze publieke opinie te beïnvloeden. En soms lukt dat zelfs. 
    
    ","Hoe fake news uit Saudi-Arabië het Westen bespeelt 
    De Nederlandse journalist Joost Niemöller, bekend om zijn erg migratiekritische standpunten, deelde op 8 oktober het artikel ‘Soros, Merkel en de moslimbroederschap: de mensenhandeldriehoek’ met zijn bijna 50.000 Twitter-volgers. Het beschreef een ingewikkeld complot waarbij ngo’s gesubsidieerd door de Hongaars-Amerikaanse liberale filantroop George Soros – de zondebok in heel wat samenzweringstheorieën – zouden samenspannen met de IS, de moslimbroederschap en de Turkse president Recep Tayyip Erdogan om Europa te overspoelen met vluchtelingen. En dat alles met de goedkeuring van de Duitse bondskanselier Angela Merkel. Het verhaal was volledig van de pot gerukt, maar leek enigszins op extreemrechtse theorieën over de ‘omvolking’ van Europa. Dat was waarschijnlijk ook waarom de tweet van Niemöller, die bijdragen leverde voor onder meer het nieuwsplatform Ongehoord Nederland, nog honderden keren werd gedeeld en geliket op Twitter. 
      Een onzinartikel dat druk circuleert op sociale media is niet zo uitzonderlijk, maar opvallend was hier dat het stuk verscheen op The Herald Report, een Saudische propagandawebsite die zich voordoet als een nieuwssite. Hoe komt fake news uit Saudi-Arabië in Europa terecht? 
    
    Smeercampagne 
    
        The Herald Report werd opgericht in 2016. De drijvende kracht was aanvankelijk de Saudische doctoraatsstudent Majed Aleisa, die later een klein kransje medewerkers rond zich verzamelde. De enige voorwaarde om gepubliceerd te raken, was een inhoudelijke afstemming op de buitenlandpolitiek van Saudi-Arabië, vooral dan in het Midden-Oosten. De inslag van The Herald Report was telkens anti-Iran, anti-Qatar en anti-Turkije – geopolitieke concurrenten van Saudi-Arabië – en opvallend pro-Donald Trump. Heel wat auteurs hadden banden met de Iraanse oppositie in het buitenland, vooral dan de militante organisatie MEK (Mujahedin-e- Khalq), die door Saudi-Arabië ondersteund wordt. Er verschenen volop stukken met titels als ‘Waarom de Amerikaans-Saudische alliantie zal overwinnen’ en ‘Elke “diplomatie” met de mullahs in Iran is gedoemd om te falen’. 
      De propaganda ging naar een hoogtepunt toen de journalist en Saudische dissident Jamal Khashoggi, columnist bij The Washington Post, in 2018 vermoord werd door Saudische overheidsagenten. Aleisa verliet toen The Herald Report om hoofdredacteur te worden van Middle East Guardians, een nieuwe website die zichzelf een ‘factheckorganisatie’ noemde maar er louter op gericht was om desinformatie te verspreiden over Khashoggi’s verdwijning. Zo probeerde Middle East Guardians aan te tonen dat Khashoggi een ‘fake verloofde’ had die misschien wel zélf achter zijn verdwijning zat. Deze smeercampagne kreeg enige weerklank in de Verenigde Staten, vooral bij prominente Republikeinse commentatoren. Twitter verwijderde de accounts van Aleisa, Middle East Guardians en The Herald Report. 
      Na een korte periode van inactiviteit verscheen in 2020 een nieuwe Saudische naam aan het hoofd van The Herald Report: Turki Al-Owerde. Over hem is weinig bekend, behalve dat hij momenteel, samen met de Saudische kroonprins Mohammed bin Salman en tientallen anderen, in de VS is aangeklaagd door Al Jazeera-journaliste Ghada Oueiss. Zij beschuldigt Al-Owerde ervan deel uit te maken van een gecoördineerde intimidatiecampagne waarbij ook haar telefoon werd gehackt en intieme foto’s zijn gelekt. 
    
    Avant-garde-imam 
    In de tweede helft van 2020 kreeg The Herald Report er een opvallende nieuwe kracht bij: Anna Sacher uit Oostenrijk. Volgens haar bio is ze een ‘freelancejournalist’ die zou helpen om ‘de mainstreammedia in Europa te ontmaskeren’. Het artikel dat Soros, Merkel en Erdogan beschuldigde van mensenhandel, en dat gedeeld werd door Joost Niemöller, was van haar hand. Op de blogsite Medium onderhoudt Sacher ook een archief met Duitstalige versies van pro-Saudische artikels. 
      Anna Sacher is de schuilnaam van een Oostenrijkse vrouw, Ulli M., die op Twitter een voorgeschiedenis heeft als opvallende superfan van het Saudische regime. ‘Ik wil Saudi-Arabië positief promoten in mijn land. Iemand ideeën?’, tweette ze al in februari 2019. De toekomstige hoofdredacteur Turki Al-Owerde wees haar toen al op het bestaan van The Herald Report. De socialmedia-accounts van M. schetsen het beeld van een oprechte fan van het Saudische regime, die trots is op haar honderden volgers uit de woestijnstaat en houdt van de bijval die ze uit die hoek krijgt. 
      Behalve die ene retweet door Joost Niemöller is er trouwens nog een link tussen Nederland en het Saudische propagandaorgaan.. In de zomer van 2019 verscheen op de site een ‘open brief aan president Trump’ van de hand van Salima el Musalima, een Nederlandse kunstenares die zichzelf ‘avant-garde-imam’ noemt. Ook met haar nam Aleisa contact op. Ze zag er geen graten in om op de Saudische site te publiceren. 
    
    Platte aarde 
    
        The Herald Report lijkt aanvankelijk niet meteen een verfijnde propagandaoperatie te zijn geweest. In gearchiveerde versies van de site vind je nog enkele bizarre artikels geschreven door stichter Aleisa in 2017, waarin hij verklaart dat ‘de maanlanding fake was’ en dat flat earthers – die geloven dat de aarde geen bol maar een platte schijf is – over ‘sluitende argumenten’ beschikken. ‘Zou de flat earth-theorie de sleutel kunnen zijn om de samenzwering van 9/11 aan het licht te brengen, of zullen de mensen achter de theorie worden geïnfiltreerd door de CIA en de KGB om hun reputatie te ruïneren door buitenaardse samenzweringen in hun naam te verspreiden?’, mijmerde Aleisa toen in een onsamenhangend betoog. 
      Sinds midden januari is de website van The Herald Report niet langer bereikbaar. Het archief aan artikels is verdwenen. Op de frontpage staat enkel nog een boodschap dat de site door ‘extreme censuur’ voor bepaalde termijn ‘op pauze’ staat. ‘Het was leuk zolang het duurde, en we hebben wel de aandacht kunnen trekken’, klinkt het nog. Maar daarmee is de kous niet af: er bestaan nog talloze sites met een soortgelijke pro-Saudische inslag, zoals The Milli Chronicle, waar ook Al-Owerde en Anna Sacher al aan meewerkten. In omgekeerde richting zijn er ook heel wat Turkse, Iraanse en Qatarese initiatieven die in de online propagandaoorlog met Saudi-Arabië allerlei Engelstalige boodschappen verspreiden. Het is daarbij moeilijk te achterhalen of het gaat om geïsoleerde superfans die burgerjournalist spelen, of om initiatieven die daadwerkelijk ondersteund of gepromoot worden door de regimes in die landen. In het Westen heeft die propaganda zelden een grote impact. Ze circuleert normaal alleen in een klein kringetje van believers. 
      Behalve, natuurlijk, wanneer ook Nederlandse journalisten erin trappen.  
    
    ",Knack,https://www.knack.be/nieuws/wereld/hoe-fake-news-uit-saudi-arabie-het-westen-bespeelt/article-normal-1698367.html,"De Nederlandse journalist Joost Niemöller, bekend om zijn erg migratiekritische standpunten, deelde op 8 oktober het artikel 'Soros, Merkel en de moslimbroederschap: de mensenhandeldriehoek' met zijn bijna 50.000 Twitter-volgers.
Het beschreef een ingewikkeld complot waarbij ngo's gesubsidieerd door de Hongaars-Amerikaanse liberale filantroop George Soros zouden samenspannen met de IS, de moslimbroederschap en de Turkse president Recep Tayyip Erdogan om Europa te overspoelen met vluchtelingen. 
De propaganda ging naar een hoogtepunt toen de journalist en Saudische dissident Jamal Khashoggi, columnist bij The Washington Post, in 2018 vermoord werd door Saudische overheidsagenten.                                                                                                                                                                                                                                           Bij ons heeft pro-Saudische propaganda zelden een grote impact. 
Behalve wanneer Nederlandse journalisten ze retweeten. ",Pdf Knack.pdf,43
6039641.xml,"Moet de bliksem inslaan tijdens een eerste date? Bestaat mijn zielsverwant? Kun je seks met anderen hebben en toch trouw zijn aan je partner? Filosoof Jan Drost zoekt doordachte antwoorden op deze en andere prangende vragen over liefde. ‘Mijn raad is: ga naar buiten, al wandelend ontmoet je misschien nieuwe mensen.’ 
    
    ","Liefde in tijden van Tinder en smetvrees: de tips van relatiefilosoof Jan Drost 
    ‘Corona is de chaperonne van de 21e eeuw’ 
    Drie jaar geleden begon relatiefilosoof Jan Drost in de Nederlandse krant Algemeen Dagblad (AD) vragen van lezers over liefde te beantwoorden. ‘Het format van mijn rubriek dwong me om korte teksten te schrijven, van slechts 200 woorden’, zegt hij. ‘In het begin werd ik daar moedeloos van. Maar na een tijd leerde ik die vastomlijnde korte vorm te waarderen. Want ik kon me geen overgewicht aan woorden permitteren, en zo kwam ik veel sneller tot de kern van de zaak.’ De meest prikkelende vragen en antwoorden bundelde Drost in een boekje voor Valentijn: Waarom is het dat de liefde zo is. 
    
    Is een relatiefilosoof ook een therapeut? 
    
    
        Jan Drost: Meestal wordt voor deze soort van rubrieken een beroep gedaan op psychologen of seksuologen. Zij geven dan praktische tips en leggen minder nadruk op nadenken waarover het precies gaat. Het AD wou óók een filosoof en dat charmeerde me. Ik had altijd al veel aandacht voor het relationele mensbeeld. ‘Relatiefilosoof’ dekt dus de lading, al hadden ze me ook ‘wij-geer’ kunnen noemen. (lacht) 
      
    
    De AD-lezers stellen de vragen? 
    
    
        Drost: De meeste wel. Sommige vragen werden me via mail verzonden, of ik pikte ze tijdens een van mijn lezingen op. Bij zowat elke vraag schiet spontaan door mijn hoofd: waar gaat dit in wezen over? Je zou dat de ‘beroepsmisvorming’ van de filosoof kunnen noemen. Op dezelfde manier benaderde ik al die vragen over relaties en liefde. 
      Mensen hanteren zelden dezelfde betekenissen voor op het eerste gezicht eenvoudige begrippen. Zo was er die vrouw die haar aanstaande huwelijk niet wou laten doorgaan. Ze vertelde dat ze ontdekt had dat haar verloofde ontrouw was en al lang vreemdging. Hij stelde dan weer dat hij wél trouw was gebleven, al definieerde hij dat als ‘emotioneel trouw’. Hij geloofde dus echt dat hij nooit ontrouw was, ook al had hij seks met vele andere vrouwen. 
    
    Welke filosofen zijn uw leidmeesters? 
    
    
        Drost: Vroeger stond ik erg onder de invloed van Jean-Paul Sartre en Friedrich Nietzsche. Ik geloofde toen al snel dat anderen me beperken in mijn vrijheid. Vandaag weet ik dat ik niemand ben zonder andere mensen in mijn leven. Dat inzicht heb ik te danken aan Emmanuel Levinas en Aristoteles. Zij zetten de bakens uit. In deze tijden van corona komen daar ook nog de stoïcijnen bij. Zij leren me dat ik op sommige gebeurtenissen totaal geen vat heb, maar dat ik wel mijn gedachten daarover enigszins onder controle kan houden. 
    
    Sommige vragen zijn zeer rechttoe rechtaan, zoals: ‘Mijn vriend wil niet dat ik een vibrator gebruik. Dat maakt hem onzeker.’ Hoe geeft u daar een filosofisch antwoord op? 
    
    
        Drost: Die vraag wou ik eerst doorschuiven naar de seksuoloog. Maar intussen weet ik dat zulke vragen best interessante antwoorden kunnen opleveren. Zo zou die afkeer van de man voor haar vibrator best wel eens een uiting kunnen zijn van zijn vrees dat hij op seksueel gebied overbodig is. Mijn advies aan haar was om de vibrator een tijdje in zijn bijzijn achterwege te laten. Tot het voor allebei duidelijk is dat er een verschil is tussen masturbatie, of tijd voor jezelf, en vrijen, of tijd voor elkaar. Dan groeit wellicht ook het besef dat het ene geen bedreiging hoeft te vormen voor het andere. Na een tijd kunnen vriend en vibrator dan misschien samengaan. 
    
    De eerste vraag die u behandelt in Waarom is het dat de liefde zo is is misschien wel de belangrijkste: wat is liefde? 
    
    
        Drost: Eigenlijk wel. Veel andere vragen over iets heel specifieks als ontrouw, liefdesverdriet of jaloezie zijn in werkelijkheid terug te voeren tot die ene vraag: is het liefde wat ik hier en nu beleef? Het subjectieve antwoord zou dan kunnen zijn: dat bepaal je zelf. Maar zo eenvoudig is het meestal niet. 
    
    Voor de meeste mensen moet liefde meer zijn dan vriendschap? 
    
    
        Drost: Ze delen hun vriendschapsrelaties in volgens een hiërarchie, met de geliefde aan de top van de piramide. De brede basis wordt dan gevormd door veel kennissen, met daarboven een kleiner aantal vrienden, daarboven beste vrienden en naaste familie, met als kroon op het werk: die ene geliefde. Meestal toch is dat er één. 
      Door de geliefde helemaal boven aan de piramide te plaatsen, wordt de verwachting van exclusiviteit gekoesterd. Ook het idee van trouw volgt daaruit, net als wederkerigheid: ‘Jij bent de enige voor mij en ik de enige voor jou.’ We vinden het niet fijn als we ontdekken dat wij niet de top van de piramide voor de ander blijken te zijn. Of als die ander ontrouw is geweest. ‘Ik moet je iets bekennen: ik heb iets met iemand gedaan wat ik alleen met jou zou doen.’ Dat komt keihard aan. 
    
    Volgens de filosoof Arthur Schopenhauer is vriendschap de hoogste vorm van liefde. 
    
    
        Drost: Mensen met een romantisch beeld van de liefde doen vriendschap inderdaad oneer aan door haar lager in de piramide te plaatsen. Met zijn prikkelende uitspraak daagt Schopenhauer ons uit meer waarde toe te kennen aan onze vriendschapsrelaties. Is het wel zo wijs om liefde en vriendschap in onze hiërarchie zo ver uit elkaar te zetten? Misschien maken we onze liefdesrelaties net duurzamer door vriendschap hoger in te schatten. 
      Als je wilt trouwen, moet je je volgens Schopenhauer eerst afvragen hoe je samen de meeste tijd zult besteden. Dat zal waarschijnlijk niet vrijend zijn, maar in gesprek. ‘Daarom trouw je het best met een man of vrouw met wie je goed bevriend bent’, concludeert de filosoof. 
    
    U hebt geen hoge pet op van ons romantisch beeld van de liefde? 
    
    
        Drost: Neem de romantische gedachte dat de een bij wijze van spreken al van voor de geboorte toegewezen is aan de ander. Zo scheppen we voor onszelf onrealistische, torenhoge verwachtingen. Toch hou ik er ook van dat we in staat zijn om iemand als een uniek, onvervangbaar persoon te beschouwen. Niet dat we dan heiligen voor elkaar worden, maar we beginnen elkaar wel te ‘heiligen’. Die ander wordt een ‘uitverkorene’. 
    
    Dat klinkt heel bijbels. 
    
    
        Drost: Ja, en dat komt natuurlijk ook omdat een liefdesrelatie sowieso iets zeer bijzonders is. De liefde intensifieert je blik en je gevoelens. Ik krijg vaak de vraag: ‘Is monogamie gedoemd te verdwijnen?’ Ik geloof dat niet, net omdat liefde zo een bijzondere vorm is van naar elkaar kijken en met elkaar omgaan. 
    
    We horen toch heel vaak dat de mens van nature niet monogaam is? 
    
    
        Drost: Wat wordt bedoeld met ‘van nature’? Dat we genetisch geprogrammeerd zijn om seks met veel verschillende mensen te hebben? Ik heb het daar eerlijk gezegd moeilijk mee. Want dat zou betekenen dat alle gedrag dat in de natuur voorkomt, gerechtvaardigd is. Iets is goed omdat het zo is. ‘Ik heb een lief, toch vrij ik met elke mogelijke andere partner en dat gaat vanzelf. Daarom mag ik dat gerust blijven doen.’ Ik heb de indruk dat het zoeken naar een fundament in onze natuur vaak niet meer is dan zoeken naar een vrijbrief. Wordt stelen dan ook aanvaard zodra wetenschappelijk is aangetoond dat mensen van nature hebzuchtig zijn? Mag ik jou slaan omdat ik gewelddadig van aard ben? Mag je geliefde met iedereen de koffer induiken omdat hij of zij geile genen heeft? Het is niet omdat iemand iets doet, dat het vanzelf goed is. Het is ook niet omdat monogamie niet in onze genen zou zitten dat gevoeligheden zoals jaloezie als sneeuw voor de zon verdwijnen. We hebben altijd een keuze. 
    
    Steeds meer geliefden vinden elkaar via datingapps. Krijgt u daar vaak vragen over? 
    
    
        Drost: Mensen willen weten hoe verstandig zo’n datingapp is als ze op zoek zijn naar een serieuze liefdesrelatie. We hebben dan allemaal de neiging om in ons datingprofiel het fraaist mogelijke beeld van onszelf te borstelen. Ook tijdens chatsessies doen we vervolgens ons uiterste best om de grappigste, slimste en knapste versie van onszelf te zijn. Dat vergroot de romantiek, maar zorgt tegelijkertijd voor een vertekend beeld. Dus kun je het best zo snel mogelijk in levenden lijve afspreken als je allebei denkt dat er een match is. 
      Ik heb meerdere vrijgezellenavonden meegemaakt van bruiden die hun bruidegom via een datingapp leerden kennen. Ze stopten allemaal met de app zodra hun liefde begon. Een datingapp kan dus de start zijn van iets moois. Maar zo’n app kan er natuurlijk nooit voor zorgen dat je liefdesrelatie uitgroeit tot een groot succes. Het is ook geen goed idee om na de start van een nieuwe relatie stiekem te blijven shoppen op Tinder. Samen op hetzelfde moment die app van de telefoon verwijderen, zou wel eens kunnen uitgroeien tot hét liefdesritueel van deze eeuw. 
    
    Werkt een datingapp ook niet drempelverlagend om op zoek te gaan naar iemand anders als de relatie slabakt? 
    
    
        Drost: Zonder twijfel. Na een lezing vertelde een vrouw me hoe ze na de zoveelste ruzie met haar man ’s avonds mokkend in bed met de rug naar elkaar toelagen. ‘Ik had mijn telefoon bij me’, zei ze. ‘Ik hield die onder het kussen en opende de datingapp Happn.’ 
    
    Veel daters lijken te verwachten dat op hun eerste afspraak meteen een vonk overslaat. Dat valt mij toch op als ik naar het datingprogramma First Dates kijk. Terwijl liefde misschien beter langzaam groeit? 
    
    
        Drost: Natuurlijk moet liefde groeien, maar die overslaande vonk blijft vaak onze romantische eis nummer één. Zo wordt de druk tijdens een eerste ontmoeting stevig opgevoerd. 
      Een goede vriend werd lang geleden van zijn sokken geblazen door een meisje. Hun eerste afspraak was voor hem als een donderslag bij heldere hemel. Het draaide op niets uit, maar hij raakte niet meer van haar hersteld en heeft sindsdien geen ander lief gehad. Hij blijft die ervaring vergeefs zoeken en maakt zichzelf zo diep ongelukkig. Die ene vonk van weleer bepaalt zijn hele werkelijkheid. Hij spreekt met niemand meer dan één keer af. Het móét meteen raak zijn. 
    
    Krijgt u veel door de lockdown beïnvloede vragen over de liefde? 
    
    
        Drost: Zeker. Een van die vragen is: hoe voorkom ik dat ik mijn geliefde achter het behang plak? (lacht) Een andere: hoe vind ik iemand in deze tijd van afstand houden en smetvrees? Mijn raad is: ga naar buiten, al wandelend ontmoet je misschien nieuwe mensen. Dat is exact wat er nu aan het gebeuren is. Ik woon in Amsterdam en in de straten en parken is het drukker dan ooit. Een paar vrouwen lieten me weten dat ze zich minder onveilig voelen. Als onbekende mannen hen nu aanspreken, is er altijd die anderhalve meter sociale afstand. De angst voor het virus zorgt ervoor dat die heren hun handen thuishouden en zich beleefd gedragen. De dames vinden dat zeer fijn. Corona wordt zo de chaperonne van de 21e eeuw. 
      Maar ik wil deze tijd niet romantiseren, want voor jonge mensen is het afschuwelijk. Ik doceer filosofie aan de Hogeschool van Amsterdam. Tot half december vorig jaar had ik nog het geluk dat ik om de twee weken een paar uur in een lokaal kon lesgeven aan acht studenten. Het was hun enige uitstap in de week. Toen ik een keer ziek was, kreeg ik het ene teleurgestelde berichtje na het andere. Heel deze toestand zal nog zware gevolgen hebben. In onze strijd tegen dat virus laten we alle wapens los. Tezelfdertijd vergeten we dat ons lichaam niet alleen besmet kan raken, maar ook aanraking nodig heeft. Lichamelijke affectie is óók goed voor onze gezondheid. 
    
    Zal corona onze samenleving fundamenteel veranderen? 
    
    
        Drost: Als het van onze politici afhangt niet, want zodra het virus bedwongen is, willen zij liefst zo snel mogelijk terug naar business as usual. Ik ben bang dat de goedkope vliegtickets ons snel opnieuw om de oren zullen vliegen. Het verwoesten van de planeet wordt gewoon hervat. 
      Hoopgevend is dan weer dat veel mensen goede voornemens maken. Sommigen zijn blij met de lockdown, omdat ze zo verlost zijn van de druk en rust herontdekken. Een aantal onder hen zal na de pandemie zeker een nieuw, duurzamer leven trachten op te bouwen. 
    
    Volgens de Amerikaanse viroloog Anthony Fauci schudden we maar beter nooit meer handen. En zijn Belgische collega Marc Van Ranst is het daarmee eens. Zijn we een permanente smetvrees voor elkaar aan het ontwikkelen? 
    
    
        Drost: In het verleden kreeg ik af en toe weleens een handdruk die ik liever had vermeden. (lacht) Er zijn ook heel leuke, andere manieren om elkaar te begroeten, zoals bijvoorbeeld een boeddhistische buiging. Maar het klopt inderdaad dat onze huidige smetvrees kan ontsporen, waarbij aanraken iets weerzinwekkends wordt. Wij zijn ons lichaam. We moeten dat goed verzorgen, of we gaan ten onder. Het coronavirus bedreigt ons lichaam, we moeten ons daartegen beschermen. Alleen dreigen we nu in de val van de complete isolatie te trappen. Dat zou zeer tragisch zijn. 
      Mensen die elkaar in deze tijd ontmoeten en verliefd worden, staan al meteen voor een barrière als ze voor het eerst willen kussen. Die eerste zoen is niet onbelangrijk en krijgt door het virus extra waarde en betekenis. Want hij houdt nóg meer dan vroeger de belofte van exclusiviteit in. Als je ook anderen gaat zoenen, vergroot het risico dat je je pas veroverde geliefde besmet. 
    
    Die eerste zoen kan een kus des doods zijn? 
    
    
        Drost: Net uit angst daarvoor wordt die eerste kus vaak uitgesteld. Of de kersverse geliefden spreken af om zich eerst te laten testen. Zodra ze allebei een negatieve uitslag hebben, mogen alle remmen los. 
    
    Wat is de meest intrigerende vraag van de voorbije drie jaar? 
    
    
        Drost: Vorig jaar vroeg iemand: is het gezien de klimaatcrisis nog verantwoord om kinderen te krijgen? Drie maanden geleden bleek dat mijn vriendin zwanger was. Ik ben daar heel blij mee, maar merk ook bij mezelf dat ik door die vraag in de war ben. Ze drukt me met de neus op de werkelijkheid, ook al wil ik dolgraag vader worden. Als iemand die vraag uitspreekt, volgen er reacties als: ‘Dat vroegen ze zich tijdens de Tweede Wereldoorlog ook af. Het kwam toen toch goed?’ Terwijl deze crisis van een totaal andere orde is. Een oorlog gaat voorbij, maar de gevolgen van de klimaatverandering bedreigen de grondvesten van ons bestaan. 
      Liefde voor je kinderen staat niet los van liefde voor de aarde. Daarom moet je in elk geval proberen een leven te leiden dat goed is zowel voor je kind als voor de aarde. Alleen dan zul je later je kind recht in de ogen kunnen kijken als het vraagt: ‘Wat heb jij gedaan om ervoor te zorgen dat er een toekomst voor ons is?’  
    
    ",Knack,https://www.knack.be/nieuws/belgie/liefde-in-tijden-van-tinder-en-smetvrees-corona-is-de-chaperonne-van-de-21e-eeuw/article-longread-1698369.html,"Drie jaar geleden begon relatiefilosoof Jan Drost in de Nederlandse krant Algemeen Dagblad (AD) vragen van lezers over liefde te beantwoorden.
Mensen hanteren zelden dezelfde betekenissen voor op het eerste gezicht eenvoudige begrippen.
Zo was er die vrouw die haar aanstaande huwelijk niet wou laten doorgaan.
Door de geliefde helemaal boven aan de piramide te plaatsen, wordt de verwachting van exclusiviteit gekoesterd.
'Daarom trouw je het best met een man of vrouw met wie je goed bevriend bent', concludeert de filosoof.
Mensen die elkaar in deze tijd ontmoeten en verliefd worden, staan al meteen voor een barrière als ze voor het eerst willen kussen.",Pdf Knack.pdf,62
6039683.xml,"Elke week vraagt Knack aan ondernemende Belgen hoe ze lijf en psyche in balans houden. Schrijven houdt het verdriet over de dood van haar man op een afstand. Als ze zingt, overspoelt het haar. Dus schrijft Hannelore Bedert meer dan ze zingt. En verlangt ze naar kickboksen, zodra het weer kan.
    
    ","Hannelore Bedert , (ex-)zangeres
    ‘Verdriet slijt. Maar eerst moet je door het slijk’
    ‘De tuin was het terrein van Stijn.’ Omringd door een onverwachte overdaad aan bomen en struiken in de stadstuin in Gent gooit Hannelore Bedert een houtblok in de vuurschaal. ‘Het is wat nat’, zegt ze. Het hout sist. Rondom ons tjilpen, kwetteren, tureluren, tierelieren vogels als een koor van fluitketels. We hebben hun territorium betreden. ‘Het is hier altijd zo’n concert. Ook een erfenis van Stijn. Vroeger hoorde ik dat niet. Nu word ik daar intens gelukkig van.’ 
      ‘Het nieuwe jaar begint bij ons in februari’, schrijft ze in Hoelang gaat papa nog gestorven zijn?, het kleine boek waarin ze een inkijk geeft in het leven na de dood. In korte zinnen schildert ze het dagelijkse leven en het verdriet dat er als een klimplant overheen woekert. Haar verdriet, maar vooral het verdriet van haar kinderen. ‘Ondertussen zijn we weer een jaar verder. Mensen vragen me vaak of het eerste jaar het zwaarste is. Ik vind het tweede jaar moeilijker. Het eerste jaar is alles de eerste keer alleen, of niet langer met vier. Het tweede jaar dringt het pas door: vanaf nu is het altijd zonder Stijn.’ 
      Toen Bedert op 17 februari 2019 ’s avonds thuiskwam van een optreden, hoorde ze boven haar hoofd een doffe knal. Alsof er iets zwaars viel. Ze stormde de trap op en vond haar man levenloos op de grond. ‘Ik heb nog geprobeerd hem te reanimeren. “Blijf bij ons”, heb ik gesnikt, gefluisterd, gesmeekt. Ik heb daar even mee geworsteld. Dat het mijn falen was, dat ik hem niet heb kunnen redden. Maar de spoedarts zei achteraf dat de kans groot is dat hij er toen al niet meer was. Het is een troost dat ik weet dat het snel is gegaan, dat hij niet heeft afgezien, dat de kinderen niets gemerkt hebben. Een magere troost, dat wel.’ 
    
    Stijn leed aan het syndroom van Brugada, een genetische afwijking met risico op hartfalen. Het klinkt misschien hard, maar had men zijn dood kunnen voorkomen? 
    
    
        Hannelore Bedert: Tja, wat als? In dit hele verhaal kan je zo vaak denken ‘wat als?’ Wat als ik vroeger thuis was gekomen? Wat als de dokters hadden gezegd dat hij een hoogrisicopatiënt was? Mijn vader krijgt vandaag, over een uur, een defribrilator ingeplant omdat ze bij hem een hartritmestoornis hebben ontdekt. Mijn mama zei: ‘Hoe oneerlijk dat ze dat bij Stijn niet hebben opgemerkt.’ Misschien. Maar ik weet ook hoe opgelucht Stijn was toen de dokters hem zeiden dat hij geen ICD (implanteerbare cardioverter-defibrillator) nodig had. Hij had gezien wat dat bij zijn broer had gedaan. Die heeft na een hartaanval onmiddellijk een ICD gekregen. Ergens onderweg moet er iets beschadigd zijn, waardoor hij nu chronisch vermoeid is. Stijn zag zo’n ICD als een beperking. Terwijl het wel zijn leven had kunnen redden. 
    
    Een paar weken na de dood van uw man werd uw dochter geopereerd. Ook zij heeft het syndroom van Brugada. 
    
    
        Bedert: En mijn zoon, al is het bij hem nog niet tot uiting gekomen. Maar toen ik de ochtend na het overlijden van Stijn naar vrienden en familie belde, dacht iedereen dat het over onze dochter, Polly, ging. Ze was net drie geworden. Twee weken voor zijn dood was ze flauwgevallen op school. ‘Koortsstuipen’, oordeelde de spoedarts van het ziekenhuis waar ze naartoe was gebracht. ‘Brugada’, vreesden wij en we maakten onmiddellijk een afspraak in het ziekenhuis waar Stijn in behandeling was. Drie weken later zat ik daar, met mijn dochter, mijn schoonouders, zonder Stijn. Met handen en voeten probeerde ik daar uit te leggen dat mijn man net gestorven was, dat er spoed zat achter het genetische onderzoek, dat ik niet ook mijn dochter kon verliezen. Zes maanden, zeiden ze, sneller was onmogelijk. 
    
    Hoe reageerde u? 
    
    
        Bedert: Ik was lamgeslagen. ‘Ik wil niet nog iemand verliezen’, bonsde in mijn hoofd. Zes maanden beklemmende angst en onzekerheid, dat ging gewoon niet. Een vriendin werkt op de afdeling genetica in het Universitair Ziekenhuis Antwerpen. ‘Onzin,’ zei ze, ‘dat hoeft niet zo lang te duren.’ Zij heeft een wangstaal genomen, hier in huis, Polly brulde de halve buurt bij elkaar. De diagnose kwam kort daarna en drie weken later ging ze onder het mes. In een ander ziekenhuis, waar ik me iets minder een ‘nummer’ voelde. Ik leefde die weken en maanden in een waas. Ik volgde mijn agenda. Naar de notaris, naar de bank, naar het ziekenhuis. Ondertussen was hier in huis altijd wel iemand om te helpen. De diepvriezer was voor maanden gevuld met eten. Tot ik heb gezegd: ik moet het alleen leren. 
      
        (kijkt rond in de tuin) Ik moet dit in ere houden. Voor hem. Want je kunt er nog zo van overtuigd zijn dat je nooit wilt, kunt of zult vergeten, met de tijd zijn er zaken die vervagen. Polly kan nu al het beeld van haar vader niet meer vatten. Soms ben ik bang dat ook bij Hoppe, onze zoon, het gedeelde verleden verdwijnt. Hij was zeven jaar. Wat weet jij nog van toen je zeven was? Flarden van verhalen die je verteld zijn. Ik merk het zelf, dat sommige dingen niet meer tastbaar zijn. 
    
    Zoals? 
    
    
        Bedert: Aanrakingen. Ik weet niet meer hoe het voelt. Puur rationeel herinner ik het me, maar het gevoel, nee, dat ben ik vergeten. En dan heb ik het niet over seks, maar over de simpele, vanzelfsprekende genegenheid tussen geliefden. Hij die langs achter de armen om me heen legt terwijl ik eten klaarmaak. Ik die me tegen hem vlij op de bank. Dat doe je niet bij om het even wie. Dat missen is moeilijker dan alleen slapen. 
    
    Vervaagt verdriet? ‘Het zal slijten,’ schrijft u, ‘maar eerst moeten we door het slijk.’ 
    
    
        Bedert: De dalen worden minder diep. Dat is misschien iets waar de natuur je in helpt. Ik kan het me niet veroorloven om weg te zinken en dus laat ik het niet meer toe. Vroeger had ik Stijn om me uit mijn moeras van emoties te sleuren, dat was zijn kracht en zijn schoonheid. Veel meer dan ik was hij geboren voor het geluk. Nu hij er niet meer is, blok ik de duisternis van mijn zijn af. Ik verzet bewust mijn gedachten. Maar verdriet is een venijnig beest. Het besluipt je op de meest onverwachte momenten. Ik kan op het kerkhof staan en niet verdrietig zijn, maar als iemand me afsnauwt op straat omdat ik te lang wacht om over te steken, dan is het daar. Soms blijft dat een paar dagen hangen, uitzonderlijk nog een paar weken. Ik weet ondertussen dat het overgaat. Het gaat op en af en dat is kak en hoe langer het duurt, hoe vaker je denkt: ‘Ik ga mensen niet lastigvallen met mijn verdriet.’ 
    
    Waarom niet? 
    
    
        Bedert: Het is dubbel. ‘Je moet roepen’, zegt mijn zus. Maar ik wil niet altijd moeten vragen. Soms is het makkelijker om alleen te breken. Dan ween ik even goed door en is het voorbij. Maar als je bij iemand huilt, moet je daarover praten, moet je ook die ander geruststellen dat het al bij al goed is. Dat vraagt energie die ik niet altijd heb. Het ligt natuurlijk ook een beetje aan het algemene ongeduld van onze maatschappij. Het moet vooruitgaan. 
    
    Voelt het zo aan? Alsof we een termijn hebben afgebakend voor het rouwproces? 
    
    
        Bedert: Niet alsof. Dat is heel reëel. Als jonge weduwe heb je exact twee jaar recht op een weduwepensioen. In 2015 hebben ze beslist dat jonge weduwen en weduwnaren, maar toch vooral de vrouwen, door dat weduwepensioen onvoldoende op de arbeidsmarkt verschenen. ‘We zetten er een termijn op’, redeneerden ze. Twee jaar vonden ze lang genoeg. Ik wil dat niet voor de rest van mijn leven ontvangen, laat dat duidelijk zijn, maar de boodschap is helder: als je jong weduwe wordt, dan is die rouw binnen de twee jaar afgerond en heb je waarschijnlijk ook wel een nieuwe partner gevonden. Ik ken mensen die na de dood van hun man in de armoede zijn beland. Emotioneel en financieel word je aan je lot overgelaten. Men probeert dat aan te kaarten bij politici, maar men botst toch vooral op een muur. Daar kan ik me wel over opwinden, ja. Dan heb ik zin om heel luid te roepen of om iets kapot te slaan. 
    
    Hoe krijgt u de boosheid uit uw lijf? 
    
    
        Bedert: Vroeger spande Stijn zijn buikspieren op en dan bokste ik tegen hem. (lacht) Hij was van plan een boksbal voor mij te kopen, die kon ik dan ophangen in mijn container hier in de tuin om me op uit te leven als het nodig was. Ik kan heel kort en heel explosief kwaad worden. Voor corona deed ik aan kickboksen. Ik kijk uit naar de dag dat het weer kan. Om me af te reageren, om de frustratie eruit te slaan, om even geoorloofd te ontploffen. Want als je midden op straat begint te schreeuwen, kijken ze je toch maar raar aan als die hysterische vrouw, dus hou ik me in. 
      Ik ben niet boos omdat Stijn gestorven is, wel omdat dit nu onze situatie is en dat mijn kinderen hun vader kwijt zijn. Soms hoor ik Stijn tegen me zeggen: ‘Hannelore, voor jou komt het in orde. Ooit zul je weer gelukkig zijn met iemand.’ Ik ben ervan overtuigd dat het zo zal zijn. Ik ben niet gemaakt om alleen te zijn. Maar mijn kinderen zullen misschien ooit een vaderfiguur hebben, maar nooit meer een vader.’ 
    
    U hebt het nummer Kom naar huis uitgebracht, opgedragen aan uw man. Komt u verder nog aan muziek toe? 
    
    
        Bedert: Ik heb twee nummers geschreven, en alleen Kom naar huis heb ik uitgebracht. Na de opnames zong ik het nog één keer, voor de kerstaflevering van Liefde voor Muziek, daarna nooit meer. Dichter bij mij komt het niet. Met Kom naar huis is alles gezegd. Ik kan ernaar luisteren en dat doet me goed. Ik geniet intens van het strijkersarrangement van Arne Leurentop, een van de beste vrienden van Stijn. Alles in dat nummer klopt. Maar het zelf zingen en spelen, is een emotionele uitputtingsslag. 
    
    Er lag een tournee vast. In het najaar zou u opnieuw optreden. 
    
    
        Bedert: Na een voorstelling van Kommil Foo voelde ik weer de goesting. Ik had hun spelplezier gezien en dacht: natuurlijk wil ik dat. Die avond stuurde ik een enthousiaste mail naar mijn boeker. Die reageerde al even opgetogen, de zalen ook. Het was overweldigend. Te overweldigend. Ik kon het niet. Ik heb opnieuw een mail gestuurd met de boodschap: ‘Sorry, ik trek de stekker eruit.’ 
    
    De paniek sloeg toe? 
    
    
        Bedert: Er is een soort vertrouwen weg in mezelf, niet als mens maar als frontvrouw. Wat heb ik nog te vertellen? Ik heb enerzijds geen zin om een heel concert aan mijn verdriet op te hangen en aan de andere kant: waarover moet ik het dan wel hebben? Wat ik vroeger geschreven heb, vind ik niet minderwaardig maar het past me niet meer. 
      Ik hou van muziek, ik maak graag muziek, maar het liefst alleen of met hele goede vrienden in mijn container. Zo werk ik aan de soundtrack van de eerste langspeelfilm van Matthias Sercu. Maar een hele avond vullen en trekken? Ik denk niet dat ik de komende tien jaar nog op een podium zal staan. 
    
    Ondertussen werkt u halftijds in een bloemenwinkel. Brengt dat rust? 
    
    
        Bedert: Dat brengt brood op de plank. Het is in de winkel van een vriendin, het is een vorm van afleiding en ik kom onder de mensen. Een hele luxe in deze coronatijden. Het is niet mijn droomjob, maar het biedt zekerheid en veiligheid. En structuur die ik nodig heb. Zeker op moeilijke dagen. Al moet ik heel vaak de stem van Stijn in mijn hoofd onderdrukken: ‘Stop daarmee. Je moet gewoon schrijven.’ Ik discussieer dan met hem. ‘Dat gaat niet. Ik sta er alleen voor.’ 
    
    Is het dat wat u wilt, wat u gelukkig kan maken? Gewoon schrijven? 
    
    
        Bedert: Schrijven rukt me weg uit de realiteit. Het is een vlucht. 
    
    Een vorm van... 
    
    
        Bedert: Therapie. Het is een mottig woord, maar ja. Zelfzorg. 
    
    Waarom is therapie een mottig woord? 
    
    
        Bedert: Ik weet niet waarom ik dat zo vind. Hoppe is een paar maanden naar de kinderpsychologe gegaan en dat heeft hem deugd gedaan. Toen mijn vader zeven jaar geleden een hersen- en hartinfarct had, heb ik daar erg mee geworsteld. Hij is een andere mens geworden. Ik vond dat moeilijk. Twee keer heb ik daar een gesprek over gehad, met twee verschillende psychologen, twee keer merkte ik: voor sommige mensen werkt dit waarschijnlijk, voor mij niet. Ach, waarschijnlijk ben ik gewoon bang dat ik daar vijftig minuten met horten en stoten huilend mijn verhaal zal doen. 
    
    Dan liever schrijven? 
    
    
        Bedert: Inderdaad. Mijn zelfzorg is fictie schrijven. Na Lam ben ik aan mijn tweede roman bezig. Al moet ik zeggen: herbegonnen. Het boek dat ik aan het schrijven was toen Stijn stierf, ging over een man die zijn vrouw verliest. Ik heb vier maanden gewacht om het te herlezen en er verder aan te werken. Prima, dacht ik, ik schrijf gewoon neer wat ik ervaar. Maar dat is absurd. Je ontwikkelt een personage dat chronologisch hetzelfde meemaakt als jij. Ik haalde er geen plezier uit. Ik schrijf om in andere werelden te kruipen, niet om deze wereld te twee keer te beleven. 
    
    Schrijven houdt uw geest gezond. Wat met uw lichaam? 
    
    
        Bedert: Ik kan wel vijf uur in bad liggen. Totaal niet ecologisch, ik weet het. Er ligt een plank op mijn bad, ik zet een film op en ik ontspan zonder te sporten. Of ik ben in de tuin bezig. Ik heb groene vingers moeten kweken. Ik heb een plantenapp op mijn telefoon geïnstalleerd om te weten wat hier staat. ‘Vind je het niet confronterend?’ vragen mensen me soms. Wonen waar je Stijn vond? Nee. Dit is thuis. Het is wat ons met z’n vieren verbond. 
    
    ",Knack,https://www.knack.be/nieuws/belgie/hannelore-bedert-ex-zangeres-verdriet-slijt-maar-eerst-moet-je-door-het-slijk/article-longread-1698383.html,"Schrijven houdt het verdriet over de dood van haar man op een afstand, Hannelore Bedert.
Hoelang gaat papa nog gestorven zijn? 
Stijn leed aan het syndroom van Brugada, een genetische afwijking met risico op hartfalen.                                                                                                                                                                                                                                                                                       Ik ben niet boos omdat Stijn gestorven is, wel omdat dit nu onze situatie is en dat mijn kinderen hun vader kwijt zijn.
Maar mijn kinderen zullen misschien ooit een vaderfiguur hebben, maar nooit meer een vader.'",Pdf Knack.pdf,57
6039688.xml,"Hanne Maudens ruilde de zevenkamp voor de sprint en donkere gevoelens voor nieuwe levensvreugde. Zaterdag begint in de Gentse Topsporthal haar tweede carrière. ‘Het zal me niet nog eens overkomen. Ik zie nu in dat ik moet opkomen voor mijn mening.’  
    
    ","Na de carrièreswitch: atlete Hanne Maudens over haar donkere jaren 
    ‘Ik noem het een burn-out omdat dat minder erg klinkt’ 
    Belgische atleten branden kaarsjes opdat de Valckenier IFAM Meeting van komende zaterdag alsjeblieft zou kunnen plaatsvinden. De IFAM wordt gehouden in de Topsporthal in Gent, uiteraard zonder publiek, maar ondanks het kille decor zal het er vanaf het startschot stuiven. Niet alleen is het de eerste grote competitie in ons land sinds de Nacht van de Atletiek in Heusden-Zolder afgelopen september, er staan ook bijzonder veel punten op het spel voor de olympische ranking. Dat is des te belangrijker nu veel wedstrijden werden geschrapt. Iedereen wil erbij zijn, maar de plaatsen zijn duur: wegens corona mogen enkel bewezen eliteatleten starten in Gent. Hanne Maudens is daar normaal gezien bij. De Wetterse atlete was een groot talent in de zevenkamp, maar kampte vorig jaar met een burn-out. Ze deelde een aangrijpende, heftige brief op de sociale media en ging er een tijd tussenuit. Op de IFAM viert Maudens haar comeback, voortaan als sprintster. Het gaat vandaag veel beter met haar. ‘Het plezier is terug’, grijnst een opgeruimde Maudens. ‘Dat voortdurende malen in mijn hoofd is eindelijk stopgezet. Ik geniet weer van wat ik doe.’ 
    
    Hoe voelt een burn-out? 
    
    
        Hanne Maudens: Als een overweldigende moeheid die alles ontregelt. Dat uit zich fysiek, maar nog meer in je stemming. De burn-out keerde mijn persoonlijkheid binnenstebuiten. Ik ben van nature een zorgeloze student. Nooit overstelpt in de blokperiode, elke paper vlot op tijd binnen. Vorig jaar zat ik in tranen in de les wanneer een simpele taak werd aangekondigd. Blinde paniek: ‘Wat komt er nu op mij af?’ Een angstaanjagend, beklemmend gevoel. Als een berg waar ik onmogelijk overheen kon. 
      Ik sliep veel, zodat het wakkere deel van de dag minder lang duurde. Dan is er minder tijd om na te denken, minder tijd voor ellende. Toch raakte ik niet uitgeslapen. Alsof het van mijn eigen lichaam niet mocht. Ik moest elk halfuur plassen en ik had niet eens veel gedronken. Ik huilde om het geringste en wist niet waarom. Want ik was niet triest. Nee, ik voelde niets en niets maakte nog uit. Mijn atletiektrainingen, waar ik normaal erg perfectionistisch in ben, konden me gestolen worden. Ik kreeg zware hoofdpijn en zelfs wazig zicht: heel eng. Het was een keten van problemen die elkaar versterkten en waar ik geen uitweg uit zag. 
      Nu heb ik het alleen maar over de symptomen. Ik moest op zoek naar de oorzaken van mijn burn-out. Diep vanbinnen kende ik ze wel, maar ik had het nooit uitgesproken: ik leefde niet het leven dat ik leven wilde. Dat kwam omdat ik in de verkeerde sport zat. 
    
    Op uw allereerste EK werd u tiende op de zevenkamp, als amper 21-jarige. Dat betekent dat er veel inzit. 
    
    
        Maudens: De tiener Hanne pakte op elk kampioenschap een medaille. Ik denk dat ik een natuurlijke zevenkampster ben, snel en sterk. Maar waar ik minder talent voor heb, is een betere meerkampster worden. Zevenkamp gaat om techniek, elke dag opnieuw. Je moet herhalen, testen en weer bijschaven. Ik stak er mijn ziel en zaligheid in, en toch werd ik niet beter. Dat was telkens zo’n ontgoocheling. Iedere wedstrijd viel er een hamer op mijn kop. Op de duur dacht ik: de boom in met die stomme techniektrainingen. Ik was bezig met het doel – beter worden – maar genoot niet meer van het proces. Omdat ik al die jeugdmedailles had behaald, leek het vanzelfsprekend dat ik meerkamp deed. Het profcontract lag klaar nog voor ik me kon afvragen: wil ik dit wel? 
    
    Mag ik het vergelijken met een scholier die goed is in wiskunde en dat dus maar gaat studeren, maar gaandeweg ontdekt dat ze taal leuker vindt? 
    
    
        Maudens: Zoiets, ja. De loopnummers vond ik minder ingewikkeld. Daar kon ik mij in uitleven. Ik hoefde niet de hele tijd te redeneren, zoals in het speerwerpen of het hoogspringen. Ik geniet van hard werken, daar gaat het niet om. Maar werk dat niet rendeert, blijft niet leuk. En het is niet omdat je ergens goed in bent, dat je het daarom moet doen. 
    
    Het is uw leven. U hoeft niets. 
    
    
        Maudens: Maar het kan lang duren voor je dat doorhebt. 
    
    Wat ik niet begrijp, is hoe u vijf jaar lang met een scheenbeenblessure kon rondlopen. 
    
    
        Maudens: Het waren twee blessures: eerst aan mijn rechterscheenbeen, dan aan mijn linker. Tussendoor ben ik een klein jaar pijnvrij geweest. Dokters en trainers hebben het nooit gemerkt. Ik verwijt het hun niet, want ik deed er zelf alles aan om het te verbergen. Een atleet rent voortdurend van het ene doel naar het andere. Je tijd is kostbaar en wie aan de kant staat, gaat achteruit. Er waren gevolgen als ik mijn mond opendeed. Het is moeilijk om die trein te stoppen. Pas na het WK van 2019 liet ik mijn blessure onderzoeken. De arts zei dat ik het best even ging zitten. ‘Was jíj dat, Hanne, die vorige week elfde werd op het wereldkampioenschap? Je scheenbeen is nagenoeg doormidden.’ 
    
    Elfde van de wereld met een gebroken scheenbeen? Wat een karakter, denk ik dan. Of moeten we het vooral niet ophemelen? 
    
    
        Maudens: Het bewijst mijn mentale kracht, maar ik ben er niet trots op. Nee, daar moet je me geen compliment voor geven. Ik heb mijn gezondheid in gevaar gebracht. Er zijn in de atletiek wat mensen die dit verhaal niet geloven, maar ik zweer dat het waar is. 
    
    Atleten hebben een dubbele houding tegenover pijn. Pijn is stoer. Beurze benen en pijnlijke gewrichten horen er gewoon ook bij. 
    
    
        Maudens: Je moet kunnen afzien. Bikkelharde trainingen in de ijsregen, thuiskomen, je wonden likken, douchen en voldaan in de zetel ploffen: ook ik kick erop. Nog altijd. Wie niet van verzuring geniet, wordt geen prof, maar nu hebben we het over een andere pijn dan die ik had. Mijn pijn was dieper, ze knaagde meer. De pijn heeft enorm op mijn leven gewogen, en toch zie ik het niet als de rechtstreekse oorzaak van mijn burn-out. Dat ik niet durfde te erkennen dat ik pijn had, toont dat ik mij niet goed in mijn vel voelde. Intussen is mijn scheenbeen trouwens genezen. 
    
    Een burn-out is verre van uitzonderlijk en je hoeft er ook geen profsporter voor te zijn. 140.000 Belgische werknemers zitten langer dan een jaar thuis met verschijnselen van burn-out. 
    
    
        Maudens: We razen allemaal hard, ook buiten de sport. Men zegt dat een burn-out zich uit in fysieke klachten en een depressie vooral over mentale moeilijkheden gaat, maar ik kon de twee moeilijk scheiden. Ik noem het een burn-out omdat dat minder erg klinkt. Het taboe rond mentale problemen is erg groot. Wanneer je zegt dat je naar de psycholoog gaat, bekijken mensen je alsof je gek bent. 
    
    Er loopt in de zevenkamp een Belgisch talent rond dat altijd en overal wint. Bestaat er een verband met uw burn-out? 
    
    
        Maudens: Niet rechtstreeks. Nafi Thiam is zó uitzonderlijk. Ik heb mij nooit aan haar afgemeten, maar het was niet leuk dat zij met alle aandacht wegliep. In 2018 brak ik het vroegere Belgische record zevenkamp. Dat werd amper opgemerkt, want het gebeurde op ruime achterstand van Thiam, die de meeting won. Maar zij is niet de reden dat ik met zevenkamp stop. 
    
    U stond bekend als een lachebek en een zondagskind. Was dat zorgeloze imago schijn? 
    
    
        Maudens: Nee, ik denk dat dát de echte Hanne is. Ik sta positief in het leven en ben een giechelaar, maar vorig jaar was geen enkel mopje grappig. Ik was een wandelend lijk. Zonder emotie, zonder plezier. Vandaag staan die donkere gevoelens alweer ver van mij af. Alsof een ander het heeft meegemaakt. 
    
    Hoe reageerden andere atleten op uw overstap? 
    
    
        Maudens: Ik kreeg alleen maar positieve reacties. Ze vonden het ‘moedig’ en ‘een coole uitdaging’. Een aantal sporters, uit atletiek en uit andere sporttakken, liet weten dat ze zich herkennen in mijn verhaal. Hopelijk is het gevoel van onbehagen bij hen minder extreem. Ik was nog het meest ondersteboven van de reacties buiten de sport. Tientallen mensen mailden mij hun ervaringen met burn-out. Er zaten pakkende getuigenissen bij, met het hart op tafel. Ik heb ze allemaal geantwoord. Het was mooi om te zien dat mijn overstap andere mensen inspireerde om hun leven een nieuwe wending te geven. 
    
    U was in de zevenkamp zo goed als geplaatst voor de Spelen. Het was geen optie om te wachten tot na Tokio? 
    
    
        Maudens: Mijn ouders smeekten me om dat te doen, maar het ging niet meer. Een jaar is kort. Maar een jaar iets tegen je zin doen, iets wat zo veel van je vergt, is erg lang. Intussen staan ze achter mijn keuze, maar mijn ouders hebben het er moeilijk mee gehad. Zij staken geld en tijd in mijn carrière. De Olympische Spelen waren ook hún droom. De tickets voor Japan hadden ze al geboekt. Mijn zus zou meegaan, vrienden van mijn ouders ook. Het is lastig om dan te zeggen dat je stopt. Ik had het gevoel dat ik het halve dorp teleurstelde. 
    
    Op uw blog staat het citaat: ‘Ik ben tevreden als ik mijn omgeving blij maak.’ 
    
    
        Maudens: Dat is wie ik ben. Ik vind het fijn om anderen gelukkig te maken en kan moeilijk ‘nee’ zeggen. Daar zijn gevaren aan, besef ik nu. 
    
    Hoe reageerde uw trainer? 
    
    
        Maudens: Wim Vandeven vond het jammer, maar hij begreep het. ‘Je hebt talent, Hanne, maar als dit niet is wat je wilt…’ Wim investeerde twee jaar zijn tijd en kennis in mij. (stilte) Ik moest zo veel mensen ontgoochelen, je kunt het je niet voorstellen. 
    
    Kan het u opnieuw overkomen? 
    
    
        Maudens: Opnieuw een burn-out? Nee, zover zal ik het niet meer laten komen. Ik wapen me ertegen. Het liet me inzien dat ik voor mijn mening moet opkomen. Ik ga de trein ook niet meer zo blind laten denderen. Om de zoveel tijd wil ik op pauze drukken en nadenken: is dit nog wel wat het zijn moet? 
    
    Uw profcontract bent u kwijt. Komt u financieel rond? 
    
    
        Maudens: Het loon is één ding, mijn onkostenforfait missen is pijnlijker. Er komt veel bij kijken wanneer je wilt leven en werken als een profatleet. Het begint al bij goede voeding: eten als een prof kost geld. Er is de medische begeleiding, het reizen, het vervoer. Ook de coronatests moet ik zelf betalen: 50 euro per wattenstaaf. Dat loopt op. Ik woon gelukkig nog thuis, anders zou het niet lukken. Ik was niet van plan om aan crowdfunding te doen, maar ik kreeg zo veel mails die vroegen naar mijn rekeningnummer dat ik overstag ging. De teller staat bijna op 5000 euro, nooit verwacht. Eén anonieme fan stortte 700 euro! Geen idee wie, maar als mijn weldoener dit leest: u bent erg bedankt. Het geld kan ik goed gebruiken en het is ook een hart onder de riem. 
      Geld is een van de weinige dingen die geen issue waren bij mijn burn-out. Dat is een luxepositie, ik besef het. Maar ik zou liever duizend pannenkoeken verkopen dan dat ik mijn leven liet afhangen van een contract bij Sport Vlaanderen. 
    
    Vindt u dat olympische atleten voorrang moeten krijgen voor het coronavaccin? 
    
    
        Maudens: De Olympische Spelen worden maar om de vier jaar gehouden. Sporters werken een leven lang om daar te raken. Mogen zij dan niet een beetje worden ontzien? Het gaat uiteindelijk over vijfhonderd mensen, atleten plus trainers. Wat stelt dat voor, qua aantal vaccins? 
    
    Akkoord, maar iederéén zit erop te wachten. 
    
    
        Maudens: Eigenlijk bestaan er maar twee groepen waarover je niet moet discussiëren. Dat je mensen die in een woonzorgcentrum wonen eerst inent, is logisch. Zij leven samen: één besmet, allemaal in gevaar. Ook de risicopatiënten liggen voor de hand. Maar na hen begint de discussie. Natuurlijk horen profatleten niet bij de levensnoodzakelijke beroepen. Maar ik moet voor mijn job reizen en met mensen in contact komen. Corona werkt in op je longen en je hart. Een besmetting zou een drama zijn. Ik sluit me thuis op en was mijn handen zo vaak dat het op het randje van smetvrees zit. Een vaccin zou veel stress wegnemen. 
      Nu zal ik iets zeggen waar ik mij onpopulair mee maak: het is niet terecht dat 65-plussers eerst een vaccin krijgen. Geef jonge mensen voorrang. De ouderen hebben al veel kunnen meemaken, wij niet. De studententijd duurt drie, vier jaar. Zowat de helft daarvan zijn we kwijt en dat halen we nooit meer in. Voor een twintigjarige telt één jaar gewoon zwaarder door dan voor een zeventiger die de dagelijkse dingen doet waar hij al decennia mee bezig is. Wie de moeite neemt om terug te denken aan zijn eigen jeugd, begrijpt dat. Ik zie in mijn omgeving veel jongeren die eronderdoor gaan. Niks te doen, vereenzamen, online les die je niets bijbrengt. Het is een ramp. 
    
    U bent topsportstudent. Die staan hoe dan ook apart. 
    
    
        Maudens: Het is een eenzaam bestaan. Ik zit in vier studiejaren tegelijk, volg maar sporadisch live een les en ken niemand. Je kunt niet iedere les opnieuw aan je klasgenoten vragen hoe zij ook alweer heten. Die studenten voelen dat je toch maar passeert. Sowieso moet je op elke uitnodiging ‘nee’ zeggen. 
    
    Wat mag ik u toewensen voor 2021? 
    
    
        Maudens: Behalve een eind aan corona? Dat ik mij kwalificeer voor het EK indoor. Niet omdat dat op zich het hoogste doel is, maar het zou een keten in gang zetten, met hopelijk de Spelen als beloning. En misschien nog belangrijker: het zou mij veel energie geven. De definitieve bevestiging dat mijn overstap de juiste keuze was. 
      Ik geloof nog in Tokio. Het kan zowel met de estafetteploeg als individueel. De Belgian Cheetahs zijn al geplaatst. Ik heb dat ticket niet mee afgedwongen, maar ik zie me de selectie halen, en wie weet wat er dan kan. De Cheetahs eindigden op hun eerste WK meteen vijfde. Daar zit iets in. De Belgische vrouwen lopen sneller in de aflossing dan individueel. Puur qua fysica kan dat eigenlijk niet. Maar er hangt een fantastische sfeer rond het team. Dat verklaart het succes. 
    
    Benieuwd hoeveel er van die goeie sfeer overblijft zodra er atletes naast de ploeg vallen. De plaatsen zijn beperkt. 
    
    
        Maudens: Sport is genadeloos, dat weten wij goed genoeg. En toch denk ik dat alle meisjes het elkaar gunnen. Gelukkig is er een brede kern nodig. Sommige loopsters hebben ook individueel ambities en zullen niet alle races doen. En sinds deze Spelen is er de mixed relay – een estafetteteam met mannen en vrouwen –, al vindt niemand dat een leuke discipline. Word maar eens als topatlete voorbijgelopen door een peloton mannen, in een vol stadion. Niet tof. Geen idee waarom ze dat hebben ingevoerd.  
    
    ",Knack,https://www.knack.be/nieuws/belgie/atlete-hanne-maudens-na-de-carriereswitch-ik-noem-het-een-burn-out-omdat-dat-minder-erg-klinkt/article-longread-1698329.html,"Belgische atleten branden kaarsjes opdat de Valckenier IFAM Meeting van komende zaterdag alsjeblieft zou kunnen plaatsvinden.
De IFAM wordt gehouden in de Topsporthal in Gent, uiteraard zonder publiek, maar ondanks het kille decor zal het er vanaf het startschot stuiven.
Niet alleen is het de eerste grote competitie in ons land sinds de Nacht van de Atletiek in Heusden-Zolder afgelopen september, er staan ook bijzonder veel punten op het spel voor de olympische ranking.
Iedereen wil erbij zijn, maar de plaatsen zijn duur: wegens corona mogen enkel bewezen eliteatleten starten in Gent.
Op de IFAM viert Maudens haar comeback, voortaan als sprintster.",Pdf Knack.pdf,92
6039701.xml,"Het piepjonge Belgische bedrijfje Ziphius Vaccines stort zich met spitstechnologie op de markt van de coronavaccins. Het wil niet minder dan de ideale wereld: een mRNA-vaccin dat 100 procent doeltreffend is en in één dosis kan worden toegediend. Ceo Chris Cardon gelooft heilig dat het kan.
    
    ","De Vlaming die het ideale coronavaccin wil ontwikkelen
    Chris Cardon: ‘Veel mensen denken te gemakkelijk dat iets niet zal lukken’
    Ineens stond het daar, in het wetenschappelijke topvakblad Nature, in een artikel over nieuwe coronavaccintechnologie: het in het Belgische Oostkamp gevestigde biotechnologiebedrijf Ziphius Vaccines wil een coronavaccin maken. Het bedrijf werd pas in mei 2019 boven de doopvont gehouden en specialiseert zich in therapieën voor zeldzame ziekten op basis van de genetische boodschappermolecule mRNA. 
      Het originele van de aanpak is dat het vaccin een instructie bevat om zichzelf te kopiëren voordat het de virusstukjes produceert waartegen het lichaam antistoffen moet maken – die antistoffen moeten dan bescherming bieden bij een aanval van het virus. Omdat er minder vaccin hoeft te worden toegediend voor eenzelfde mate van bescherming, kan het concept een gamechanger zijn. Ceo Chris Cardon verklaarde in Nature dat hij 30 miljoen euro zocht om zijn werk verder te kunnen zetten. 
      Een beetje verontrustend was aanvankelijk dat een prominente Vlaamse vaccinoloog nog nooit van het bedrijf had gehoord, evenmin als iemand uit de top van het Vlaamse biotechnologiebeleid. Maar viroloog Johan Neyts (KU Leuven), die met Cardon contact had om diens kandidaat-vaccin volgende maand op zijn hamsters te testen, is formeel: ‘Het bedrijf is geen luchtbel en Chris is zeer bekwaam.’ Een toponderzoeker van het Vlaams Instituut voor Biotechnologie (VIB) noemt Cardons concept een ‘zeer goede strategie’. 
      In Vlaanderen wordt nog niet veel met RNA-technologie gewerkt, maar er zijn al wel twee bedrijfjes die het concept naar de geneeskunde willen brengen. Er is het in Niel gevestigde eTheRNA met zestig werknemers: een spin-off van de Vrije Universiteit Brussel die initieel mikte op RNA-vaccins tegen kanker, maar recent ook het coronavirus in het vizier nam. En er is Ziphius Vaccines, dat steunt op technologie van de UGent. Cardons onderzoekers hebben onderdak gevonden in leegstaande laboratoria van een oud gebouw van de faculteit diergeneeskunde. Alleen aan de apparaten zie je dat er hightech wordt bedreven. 
    
    Hoe is Nature bij jullie terechtgekomen, als jullie zelfs in Vlaanderen nog niet bekend zijn? 
    
    
        Chris Cardon: Ik weet het niet precies. Een van mijn medewerkers, die na een topfunctie bij het farmabedrijf Novartis voor ons contacten legt met grote spelers in de sector, is door het magazine aangesproken over onze technologie. 
    
    Hoe wist Nature van jullie technologie? Veel is er niet over gepubliceerd. 
    
    
        Cardon: Dat weet ik ook niet. Tijdens de zomer namen mensen van het Amerikaanse leger wel contact met ons op. Ze waren gecharmeerd door het feit dat wij in zes weken tijd een vaccin zullen kunnen maken tegen een nieuw virus, wat veel sneller is dan klassieke vaccintechnologie ooit zal kunnen. Voor hen is dat nuttig als verdediging tegen een eventuele terreuraanval met biologische wapens. Mogelijk zit daar de bron van het verhaal, want zij hadden research naar onze technologie gedaan. 
    
    Heeft de aandacht in Nature al iets opgeleverd? 
    
    
        Cardon: Een vooraanstaande Belgische investeringsvennootschap, die optreedt namens een Chinese investeerder, nam contact met ons op omdat er interesse is in onze technologie. Er zijn grote farmaciebedrijven uit Zuid-Korea en India die ons vaccinplatform willen gebruiken als opstap naar een eigen vaccinpoot. De coronacrisis heeft de interesse in vaccintechnologie overal doen toenemen. 
    
    Ook bij u? U hebt geen voorgeschiedenis in spitstechnologie. 
    
    
        Cardon: 
        (grinnikt) Nee. Als jonge apotheker nam ik de apotheek van mijn ouders in Blankenberge over. Ik begon te experimenteren met eigen bereidingen, zoals een mondspoelmiddel waar patiënten voor bleven komen omdat het geen tandverkleuring veroorzaakt en geen nare smaak geeft. Het succes was zo groot dat de druk toenam om het te commercialiseren. Ik volgde ‘s avonds en tijdens het weekend een managementcursus bij de Vlerick Business School, en ‘s nachts maakte ik mijn bereidingen. Zo begon ik in 1996 met mijn eerste onderneming: Moos Pharma. We konden snel uitbreiden door buitenlandse bedrijven over te nemen. Onze expertise lag in eenvoudige gezondheidsproducten waarvoor geen voorschrift nodig is. Ze waren technisch telkens iets beter dan wat al op de markt was. In 2001 wilden we naar de beurs, maar de aanslagen van 11 september staken er een stokje voor. 
    
    Als alternatief ging u in zee met het Omega Pharma van Marc Coucke. 
    
    
        Cardon: Inderdaad. Na de fusie heb ik voor Marc activiteiten opgestart in Portugal en Duitsland, maar eind 2002 wilde ik iets nieuws. Ik had tijdens een looptocht gezien hoe een oude man zijn hond knuffelde, maar door de slechte adem van het dier moest hij zijn hoofd wegdraaien. Ik begon daarover na te denken en te lezen. Honden zijn carnivoren, maar vandaag krijgen ze vooral hondenvoer dat rijk is aan zetmeel. Wij kunnen dat afbreken in onze mond, maar honden niet, zodat het een voedingsbodem voor bacteriën wordt. Ik heb een gel ontwikkeld met een enzym dat zetmeel verteert. Als je dat aan de tanden van je hond smeert, verdwijnen de bacteriën en de slechte adem. Het werd een fantastisch product dat nog altijd geweldig verkoopt. Ik commercialiseerde het via een nieuw bedrijf, Cardon Pharmaceuticals. In 2007 kreeg ik de kans om het uit te breiden door enkele strategische overnames – het heette vanaf dan Ecuphar. Dat behaalde een jaaromzet van 85 miljoen euro. Maar het werd nog groter. Kent u de Marathon du Médoc? 
    
    Euh, nee. 
    
    
        Cardon: In 2009 werd ik verliefd op een Frans wijndomeintje in de streek Pauillac, vlak bij het bekende Château Latour. In 2015 produceerden we er onze eerste wijn. In die regio wordt elk jaar de Marathon du Médoc gelopen, langs wijngaarden waar je wijn kunt proeven. Daar liep ik geregeld in mee. In 2016 liet de ceo van een groot Brits bedrijf via een vriend weten dat hij eens mee wilde lopen. Aan kilometer vijftien vertrouwde hij me toe dat hij zich wilde laten overnemen. We hebben dat plan omgebouwd tot een reverse take-over, zodat Ecuphar in 2017 gerebrand werd tot de beursgenoteerde onderneming Animalcare. Het was met 240 werknemers het grootste bedrijf dat ik ooit gerund heb. 
    
    Maar nu zit u hier in een oud gebouw met een twintigtal onderzoekers. 
    
    
        Cardon: In zo’n groot bedrijf zit je in een strak stramien, terwijl ik liever ideeën verwezenlijk in nauwe samenwerking met een aantal bekwame mensen. Ik zocht iemand om mijn functie over te nemen en stapte in 2018 uit het dagelijks bestuur van Animalcare. Ik ben wel nog aandeelhouder en bestuurder. 
    
    Hoe kwam u dan uit het niets bij de spitstechnologie van mRNA-vaccins terecht? 
    
    
        Cardon: In korte tijd stierven de echtgenotes van een vriend en een collega aan zeldzame ziektes waar geen therapie voor bestaat. Ik ben me gaan verdiepen in die zogenaamde weesziekten. De oorzaak is altijd een genetische verstoring. Ik ging lessen genetica volgen bij professor Niek Sanders, hier aan de UGent. Hij werkt met RNA-technologie. Zo ontstond het idee om op basis van mRNA therapieën te ontwikkelen voor ziekten als mucoviscidose, groeihormoontekorten of immuunafwijkingen. 
    
    Wat is er zo speciaal aan mRNA dat er efficiënte therapieën uit kunnen komen? 
    
    
        Cardon: Een klassiek geneesmiddel gaat bijvoorbeeld via de maag naar het bloed, en bindt zich vervolgens op ankerplaatsen op cellen om er reacties te beïnvloeden, in positieve of negatieve zin. Veel medicatie is symptoombestrijding zonder genezing, want je neemt de oorzaak niet weg. Ze werkt ook overal in het lichaam, hoewel ze meestal slechts op een bepaalde plek nodig is, wat de kans op neveneffecten vergroot. Met mRNA kun je veel gerichter werken. Het is de handleiding, de software voor de werking van het lichaam. De genetische informatie in het DNA van de genen wordt via RNA in eiwitten overgeschreven. Met mRNA kun je bijgevolg fouten of tekortkomingen bijsturen. RNA heeft een grote toekomst in de geneeskunde. Daarom richtte ik in 2019 Ziphius Therapeutics op. 
    
    Kunt u een voorbeeld geven van een RNA-therapeutische aanpak? 
    
    
        Cardon: De ziekte van Duchenne is een aangeboren spierziekte, die een gevolg is van het feit dat het lichaam genetisch niet in staat is om het eiwit dystrofine aan te maken. Daardoor schuren spiervezels voortdurend tegen elkaar en sterven ze af. De ziekte treft kinderen, die een groot deel van hun leven in een rolstoel moeten doorbrengen. Meestal sterven die mensen voor ze 30 jaar zijn. Met RNA-technologie zou je hun lichaam zo kunnen bijsturen dat het eiwit wel wordt aangemaakt. 
    
    Vorig jaar werden de plannen doorkruist door de coronacrisis. 
    
    
        Cardon: Als gevolg van de lockdown in de lente moesten alle laboratoriumactiviteiten stopgezet worden, tenzij ze nuttig waren voor het aanpakken van de coronacrisis. Ik heb mijn onderzoekers samengeroepen om te vragen wat wij op het vlak van corona konden doen. Een aantal van hen heeft ervaring met de strijd tegen sars en mers, twee eerdere uitbraken van coronavirussen deze eeuw. In januari 2020 hoorde ik op een congres in San Francisco een speech van de ceo van de Amerikaanse biotechpionier Moderna, die nu al een coronavaccin op basis van mRNA op de markt heeft. Hij kondigde toen daadwerkelijk aan dat hij dat in 2020 wilde doen. Onze tijdshorizon voorzag vier jaar voor een ontwikkeling, dus vroeg ik mijn mensen of wij ook een stuk sneller konden. Dat kon. 
    
    Hoe begin je daar dan aan? 
    
    
        Cardon: We hebben een RNA-platform gemaakt, wat in se een lang stuk mRNA is. Het is vergelijkbaar met de bankcode van een rekening, die een aantal algemene elementen bevat over de bank, zoals de naam en de vestiging, en een klein stukje over de individuele klant. Het platform wordt gemaakt om maximaal efficiënt te zijn als transporteur van een stukje mRNA dat nodig is om de lichaamsafweer te mobiliseren tegen een virus of een ziekte. We hebben vorige zomer twee octrooien ingediend om ons platform te beschermen. Daar zitten dertig bladzijden bij met een ellenlange reeks van uitsluitend vier letters: A, C, G en U. Die vormen de chemische basis van ons RNA-platform. 
    
    Er zijn al twee mRNA-vaccins op de markt, van Pfizer/BioNTech en Moderna, en binnenkort komt er een derde bij, van het Duitse CureVac. Dreigt u niet te laat te komen? 
    
    
        Cardon: Vorige zomer hoorde ik hoeveel geld die bedrijven kregen. Moderna kreeg 2 miljard dollar van de Amerikaanse overheid. We beseften toen dat we nooit als eerste de markt zouden halen. We hebben onszelf moeten heruitvinden, en hebben gezocht naar manieren om beter te zijn dan de concurrentie. 
    
    Hoe denkt u te kunnen optornen tegen de giganten? 
    
    
        Cardon: Het originele aan ons mRNA-vaccin is dat het zichzelf kan vermenigvuldigen. Als het in een cel terechtkomt, maakt het eerst kopieën van zichzelf, waarna het de productie van antistoffen stimuleert. Het is een concept van de UGent dat uitgeprobeerd werd in een experimenteel vaccin tegen het zikavirus, maar er moest nog veel aan gesleuteld worden – de reactie van het lichaam was zo sterk dat het ongezond werd. We hebben een licentie op het concept genomen, en hebben het sterk verbeterd. Nu werkt het uitstekend. 
    
    De basisgedachte is dat u minder vaccin hoeft toe te dienen voor hetzelfde beschermende effect? 
    
    
        Cardon: Precies. Net voor de kerstvakantie hebben we het effect van ons vaccin op levende coronavirussen getest in proeven met muizen. Het leverde spectaculaire resultaten op. Zelfs in één dosis is ons vaccin even efficiënt als de dubbele dosis van een mRNA-vaccin dat al op de markt is. Als je een vaccin in één dosis kunt toedienen, heb je een groot logistiek voordeel in vergelijking met de meeste vaccins die in twee dosissen komen. We zoeken ook naar manieren om ons vaccin op normale temperaturen te kunnen bewaren, niet diepgevroren zoals de vaccins van Pfizer/BioNTech en Moderna. En omdat we de RNA-code die antistoffen moet uitlokken gemakkelijk kunnen veranderen, kunnen we ons vaccin snel aanpassen aan nieuwe virusvarianten. 
    
    Hebt u er zicht op waarom uw vaccin efficiënter is dan de andere? 
    
    
        Cardon: In tegenstelling tot andere vaccins mikken wij op een dubbele bescherming. Ten eerste richt ons vaccin zich op een stukje van het zogenaamde spike-eiwit: het stekeleiwit dat het virus gebruikt om cellen te infecteren. De andere mRNA-vaccins hanteren de code van het hele eiwit, wij uitsluitend van het deeltje dat de verbinding met een cel verzorgt. Dat geeft een grotere bescherming tegen infectie. Bovendien hebben we een back-up toegevoegd: een stukje RNA dat het virus nodig heeft om zich in een cel te kunnen vermenigvuldigen. Als het toch in een cel zou raken, kunnen we het alsnog uitschakelen. 
    
    Zal uw zelfkopiërende vaccin zich niet ongeremd blijven voortplanten in ons lichaam? 
    
    
        Cardon: Nee hoor, het wordt na verloop van tijd door het lichaam afgebroken, zoals alle RNA. Gewoon mRNA blijft maximaal twee weken actief, ons mRNA maximaal veertig dagen. 
    
    Als u minder vaccin hoeft toe te dienen, wordt het dan goedkoper? 
    
    
        Cardon: In principe wel. RNA-vaccins zijn nu nog vrij duur door de ontwikkelingskosten, maar ze zullen goedkoper worden, vooral omdat ze veel gemakkelijker te produceren zijn dan klassieke vaccins. Voor de laatste heb je enorme installaties nodig, die al snel meer dan 100 miljoen euro kosten. 
    
    Hebt u al plannen voor de productie van uw vaccin, gesteld dat het op de markt zou komen? 
    
    
        Cardon: We hebben een contract met de Waalse onderneming Univercells, die zich specialiseert in vaccinproductie-eenheden. Ze zal voor ons een mRNA-fabriek bouwen voor 15 à 20 miljoen euro, die we in royalty’s op de productie zullen betalen. De constructie zal vrij klein zijn, zo’n 100 vierkante meter, een peulenschil in vergelijking met klassieke vaccinfabrieken. 
      U bent niet de enige die op het zelfdelende vaccinconcept werkt. Het Amerikaanse Arcturus Therapeutics zou een stap verder staan. 
      
        Cardon: Zij zitten met hun zelfdelende vaccinconcept in de fase van de kinderziekten die wij met het zikavirusplatform hadden. Wij wilden het wel eerst perfectioneren voor we het op mensen testten. We hebben contact met hen gehad over het verwerven van hun technologie voor de vaccindrager: het envelopje dat nodig is om het vaccin te kunnen inspuiten. Maar ze vroegen veel te veel geld. We hadden ook contact met een Canadese producent van dragers, die ons anderhalve maand aan het lijntje heeft gehouden, mogelijk omdat hij met een concurrent werkt. We hebben dan beslist om zelf envelopjes voor onze vaccins te produceren, zeker omdat een van onze onderzoekers een octrooi voor zo’n enveloptechnologie heeft. 
    
    Wat zijn de plannen voor 2021? 
    
    
        Cardon: We zijn geld aan het ophalen voor de ontwikkeling van tien vaccins. Dus niet alleen tegen corona, maar ook tegen bijvoorbeeld de geslachtsziekten chlamydia en hpv en tegen het luchtwegvirus rsv. We streven naar een kapitaalverhoging met 20 à 30 miljoen euro in het eerste kwartaal. We willen genoeg eigen kapitaal om tot 2023 zelfstandig te kunnen werken. Van dan af willen we inkomsten genereren door de verkoop van licenties op onze vaccins. De eerste fase van de klinische tests van onze kandidaat-vaccins, waarin veiligheid en efficiëntie op een klein aantal mensen geëvalueerd worden, zouden we graag zelf doen. Dat kan met een vrij klein budget van 3 à 5 miljoen euro. De kans van slagen is 72 procent. De volgende twee fasen van de tests zouden we uitbesteden aan grote spelers. 
    
    Klopt het dat u 6 miljoen euro eigen geld in het bedrijf hebt gepompt? 
    
    
        Cardon: Samen met een bevriende familie, ja. Ons businessmodel steunt op het doorverkopen of in licentie geven van de resultaten van de eerste klinische tests. Met die stap moeten we onze waarde kunnen verdrievoudigen. Met 30 miljoen euro kunnen we dat tegen 2023 voor acht vaccins. Nadien willen we Ziphius naar de Amerikaanse technologiebeurs Nasdaq brengen. 
    
    U werkt met 24 mensen op tien vaccins. Is dat niet weinig? 
    
    
        Cardon: 
        (wat verongelijkt) Zo mag je het niet stellen. We zullen dit jaar naar 46 werknemers groeien. Omdat we met platformtechnologie werken, kunnen we zo’n hoog rendement halen. De basis blijft altijd dezelfde, en toepassingen kunnen in zes weken geïntroduceerd worden. Maar je bent nooit klaar met technologie, je kunt altijd verbeteren. Zo onderzoeken we de mogelijkheid om ons vaccin tegen chlamydia via een neusspray toe te dienen. Dat zou een grote verbetering betekenen voor vrouwen in ontwikkelingslanden, zodat ze het zelf kunnen doen zonder afhankelijk te zijn van vuile spuiten. 
    
    Het moet dan van de neus naar de vagina? 
    
    
        Cardon: Inderdaad. In de buurt van de neus zitten lymfeknopen uit de afweer op een bloedbaan met een rechtstreekse verbinding naar het bekken. Je moet durven te geloven in de dingen die je doet. Veel mensen denken te gemakkelijk dat iets niet zal lukken. 
    
    Houdt u in uw businessplannen rekening met de optie dat het coronavirus nog lang zal circuleren? 
    
    
        Cardon: 
        (aarzelend) Het klinkt naar om het te moeten zeggen, maar ik vrees dat dit coronavirus een blijver zal zijn, zoals griep. Ik sluit trouwens niet uit dat we een gecombineerd vaccin tegen griep én corona kunnen maken, zodat je met één shot een jaar lang beschermd zult zijn tegen beide virussen. Ik hoop uit de grond van mijn hart dat we niet veel langer met mondmaskers moeten rondlopen en sociale contacten moeten vermijden. Ik hoop dat ons vaccin ertoe zal bijdragen dat we weer normaal kunnen leven. 
    
    Uw bedrijf heette eerst Ziphius Therapeutics, nu Ziphius Vaccines. Is dat significant voor de ommezwaai? 
    
    
        Cardon: Het is significant. Er is nog één onderzoeker die werkt op mucoviscidose, de rest gaat voluit voor vaccins. De sky is zelfs niet meer de limit. Zelfs kanker moeten we met RNA-vaccins kunnen aanpakken. 
    
    Ziphius is de Latijnse geslachtsnaam van een kleine walvisachtige: Cuviers dolfijn. Is uw bedrijf daarnaar genoemd? 
    
    
        Cardon: Ja. Ik zag in een Italiaans kustplaatsje een bord met informatie over de soort, die er uiterst zeldzaam is. Omdat wij met uiterst zeldzame ziekten wilden werken, leek de naam gepast. 
    
    Cuviers dolfijn is het zoogdier dat het diepst kan duiken en het langst onder water blijven. 
    
    
        Cardon: 
        (verrast) Ah, dat wist ik niet. Het zijn analogieën die we kunnen gebruiken. Dank voor de tip! 
    
    ",Knack,https://www.knack.be/nieuws/wetenschap/chris-cardon-de-vlaming-die-het-ideale-vaccin-wil-maken-we-mikken-op-dubbele-bescherming/article-longread-1698345.html,"Het Belgische Oostkamp gevestigde biotechnologiebedrijf Ziphius Vaccines wil een coronavaccin maken. 
Het bedrijf specialiseert zich in therapieën voor zeldzame ziekten op basis van de genetische boodschappermolecule mRNA.
Het originele van de aanpak is dat het vaccin een instructie bevat om zichzelf te kopiëren voordat het de virusstukjes produceert waartegen het lichaam antistoffen moet maken - die antistoffen moeten dan bescherming bieden bij een aanval van het virus. 
Omdat er minder vaccin hoeft te worden toegediend voor eenzelfde mate van bescherming, kan het concept een gamechanger zijn. 
Een beetje verontrustend was aanvankelijk dat een prominente Vlaamse vaccinoloog nog nooit van het bedrijf had gehoord, evenmin als iemand uit de top van het Vlaamse biotechnologiebeleid.
Maar viroloog Johan Neyts (KU Leuven), die met Cardon contact had om diens kandidaat-vaccin volgende maand op zijn hamsters te testen, is formeel: 'Het bedrijf is geen luchtbel en Chris is zeer bekwaam.' ",Pdf Knack.pdf,8
6039703.xml,"‘De coronacrisis bewijst dat we in korte tijd tot grote koerswijzigingen in staat zijn’, zegt Bruno Latour. De Franse denker trekt er lessen uit voor die andere, nog veel grotere crisis waar we middenin zitten: de klimaatverandering.
    
    ","Bruno Latour verbindt de coronacrisis met de klimaatcrisis
    ‘Als je een crisis kunt laten zíén, kun je ze oplossen’
    Toen begin vorig jaar de eerste lockdown inzette, greep Bruno Latour het moment aan voor een uitvoerige reflectie over de pandemie. Daarmee was hij bepaald niet de enige. Iedere zichzelf respecterende denker kwam met een coronaboekje. Maar Latours Où-suis je?, dat dit voorjaar in Nederlandse vertaling verschijnt als Waar ben ik?, is bijzonder omdat het een verband legt met die nog veel grotere crisis: de opwarming van de aarde en alles wat daar het gevolg van is. 
      In het veelzijdige oeuvre van Latour neemt de klimaatcrisis sinds een jaar of tien een belangrijke plaats in. Zelf spreekt de beroemde socioloog en wetenschapsfilosoof liever van het ‘nieuwe klimaatregime’ om aan te geven hoe alomvattend de mutatie is. We veranderen van wereld. Niets meer en niets minder. En de coronacrisis biedt belangrijke aanknopingspunten voor de omgang daarmee, zegt Latour in zijn ruime Parijse appartement nabij de Seine: ‘Bedenk dat wat eerst onmogelijk leek plotseling toch mogelijk wordt. Zoals de gigantische noodbudgetten die vanuit de EU beschikbaar kwamen. Of de notie van ongelimiteerde economische groei die plotseling op de helling is komen te staan.’ 
      Latour draagt een zwarte alpinopet om de gevolgen te bedekken van de chemotherapie die hij ondergaat tegen alvleesklierkanker. De overlevingskansen zijn gering, maar dat is aan Latours humeur niet te merken. Hij maakt grapjes, toont zich nieuwsgierig en zit vol nieuwe plannen. Voor hem op tafel staat het beeldje dat hij vorig jaar kreeg opgestuurd bij de toekenning van de Spinozaprijs. Femke Halsema, burgemeester van Amsterdam, zou hem die persoonlijk overhandigen, maar vanwege reisbeperkingen kon hij enkel via een videoverbinding bij de plechtigheid zijn. 
    
    Een inwikkelende wereld 
    Op het moment dat ik Latour spreek zijn ‘niet-essentiële’ winkels in Frankrijk weer open, en mogen de Fransen zich vrijelijk verplaatsen. Wel is er een avondklok, en ook beraadt de regering zich op een nieuwe lockdown. Dat zou de derde zijn in nog geen jaar tijd. Wat betekent dat eigenlijk, dat aldoor opgesloten zitten, vraagt Latour zich af in Où suis-je? ‘En dan niet alleen fysiek,’ zegt hij, ‘maar ook opgesloten in een andere conceptie van de aarde, in een idee van oneindigheid en onbeperkte economische groei.’ 
      Latour ontwaart een mutatie van de wereld zoals we die kennen: die van een zich ontwikkelende wereld naar een wereld die zich, zoals hij het noemt, ‘inwikkelt’ – zich bewust wordt van zijn beperkingen. ‘Want wat er straks ook gebeurt – ook als we gewoon weer op café kunnen of naar de bioscoop – , we zullen leven in het besef dat er op ieder moment weer zoiets kan gebeuren. Hetzij door een virus, hetzij door de klimaatcrisis, die ons nooit verlaten heeft en die ons steeds meer parten zal gaan spelen.’ 
      In zijn boek verwijst Latour naar Franz Kafka’s novelle De gedaanteverwisseling, waarin een jonge man na het ontwaken ontdekt dat hij in een reusachtige zwarte kever is veranderd. Hem rest niets dan op te staan en het zware pantser mee te zeulen. Het pantser is een metafoor voor de lockdown, maar ook voor de last die we met ons meedragen ten gevolge van de klimaatcrisis: de stijgende zeespiegel, droogtes, orkanen, steeds hetere zomers et cetera. Want de vraag is allang niet meer óf de aarde op zal warmen, maar met hoeveel graden. Eén, twee, vier? 
    
    Het wezen Gaia 
    Onder wat Latour het ‘oude klimaatregime’ noemt, liep het zo’n vaart nog niet. De mens kon zich naar hartenlust op de planeet uitleven. ‘We maakten ons zorgen over ontbossing, over de vervuiling van de Rijn, maar niet over het klimaat’, zegt hij. ‘Dat werd geacht niet te reageren op onze acties.’ Maar dat is de afgelopen dertig, veertig jaar veranderd. ‘Vandaar dat ik schreef over een “parlement van de dingen”, vanuit de gedachte: oké, we hebben de mensen, maar we moeten het domein van de politiek uitbreiden naar tal van andere zaken.’ 
      Het Parlement van de dingen, een essay van Latour uit 1994, werd in het Nederlands vertaald en opgenomen in een vorig jaar onder dezelfde titel verschenen overzichtsbundel. Het is een poging om tot een alternatieve vertegenwoordigende democratie te komen, waarin bijvoorbeeld ook het Amazonewoud en alle uiteenlopende actoren in dat woud worden gerepresenteerd, zowel menselijke als niet-menselijke: indianen, botanisten, bodemkundigen, maar ook de houtkapindustrie en ten slotte de bomen zelf. 
      Het toont hoelang Latour zich al met ecologische vraagstukken bezighoudt. Dat leidde in 2013 tot een serie lezingen aan de Universiteit van Edinburgh (in het Nederlands gepubliceerd als Oog in oog met Gaia). Latour laat zien dat wat wij voorheen bestempelden als ‘de natuur’ niet langer de stabiele achtergrond vormt van ons bestaan. We hebben een nieuw geologisch tijdvak betreden waarin de mens de bepalende factor is geworden: het antropoceen. 
      De ecologische gevolgen van ons handelen laten zich steeds hardhandiger voelen. De aarde slaat terug, en hoe! De verzuring van de oceanen en de opwarming van de aarde, allebei een gevolg van de toenemende CO2-uitstoot, vormen daarvan de pregnantste voorbeelden. Wat Latour laat zien, is dat de oude dichotomie van mens versus natuur niet langer houdbaar is. Ze smelten samen tot één wezen in beweging, waarin menselijke activiteit en bestaande wereld onverwachte verbindingen aangaan. Latour noemt dat wezen Gaia. 
    
    Waar kunnen we landen? 
    In 2017 volgde Où attertir? (in het Nederlands vertaald als Waar kunnen we landen?), een kort maar prikkelend essay, waarin Latour op zoek gaat naar een bij het nieuwe klimaatregime passende politiek. Daarbij houdt hij de globalisering kritisch tegen het licht en pleit voor een herwaardering van het lokale. 
      ‘Met onze geïndustrialiseerde samenlevingen is iets vreemds aan de hand’, zegt Latour in zijn Parijse salon. ‘Ze laten zich erop voorstaan de wereld te hebben doorgrond, te hebben afgerekend met de oude wereld van goden en mythes, maar tegelijk is ook hun wereld heel onwaarachtig. Er ontbreekt een besef van de grenzen waar we als mensheid tegenaan lopen. Pas sinds een paar decennia geven we ons rekenschap van de beperkingen van het gebied waarop we leven en vragen we ons af of de grond wel solide is, de ijskappen stevig en de temperatuur constant. Maar tegelijk is er steeds ook een machtsvraag, want dat bedreigde leefgebied (Latour spreekt van een ‘territoir’, nvdr) wordt op verschillende manieren bezet, bijvoorbeeld door de natiestaat.’ 
      Volgens Latour dwingt dat ons om te herdefiniëren wie onze vrienden en vijanden zijn. Hij verwijst daarbij vaak naar Carl Schmitt, de Duitse denker die stelde dat elke gemeenschap een vijand nodig heeft om zichzelf te kunnen definiëren. ‘Voor linkse politici was dat onderscheid vroeger eenvoudiger te maken dan nu’, stelt Latour. ‘We konden vriend en vijand bepalen aan de hand van ons idee van vooruitgang. We dachten dat we allemaal in dezelfde richting evolueerden en moderniseerden. Maar het nieuwe klimaatregime kan de progressief juist tot bondgenootschappen met de reactionair nopen. Denk aan landschapsbeheer.’ 
      In ieder geval loopt het nieuwe vriend-vijandonderscheid niet langer synchroon met de sociale strijd. ‘De arbeider die zich verzet tegen het grootkapitaal eet ook vlees, wat tot enorm veel CO2-uitstoot leidt. Wie is je vriend en wie je vijand? Die vraag is heel ingewikkeld geworden. Het is niet langer een ideologische kwestie, maar hangt af van de plaats waar we ons bevinden. Van ons leefgebied.’ 
    
    Great Acceleration 
    Bij de politiek in het nieuwe klimaatregime gaat het volgens Latour niet om het vormen van een soort wereldregering die de klimaatproblematiek aanpakt. ‘Het gaat eerder om een bewustzijnsproces, waarin iedere beslissing – oké, misschien niet die van de schoenmaker hier beneden, maar iedere min of meer zwaarwegende beslissing – in relatie staat tot het klimaat. Dát is het nieuwe politieke klimaatregime.’ 
      Latour, telg uit een oud wijngeslacht uit de Bourgondische stad Beaune, werd zich echt bewust van de klimaatproblematiek rond 2000, toen de wijngaardopzichter van Maison Latour stelde dat het bedrijf niet om de klimaatproblematiek heen kon. Latour tikt met zijn wijsvinger op de eettafel alsof hij de vergadering nabootst waar dat gebeurde. ‘Was de opzichter een klimaatgek? Nee, zijn zorgen waren ingegeven door realisme.’ 
      De omwenteling qua denken die zich met het nieuwe klimaatregime aan het voltrekken is, kun je volgens Latour alleen vergelijken met de tijd van de grote wetenschappelijke ontdekkingen in de zestiende en zeventiende eeuw, van mensen als Nicolaus Copernicus en Johannes Kepler. Zij plaatsten de zon in het middelpunt van het universum, niet de aarde. ‘We zijn bezig van wereld te veranderen’, zegt hij. 
      Maar dat gaat verder dan de perceptie, want tegelijk voltrekken zich dus ook mutaties in de reële wereld, veranderingen die niet meer terug te draaien zijn, zoals de opwarming van de aarde. Klimaatwetenschappers spreken van de The Great Acceleration, een periode van onstuimige groei die na de Tweede Wereldoorlog begon en gepaard gaat met een gigantische CO2-uitstoot en een ongekende plundering van natuurlijke rijkdommen. In 2020 was het warmer dan ooit eerder werd gemeten, en we zien allerlei vormen van extreem weer. 
      Het wonderlijke is dat we het allemaal al decennia konden zien aankomen. Latour verwijst naar het vorig jaar verschenen boek Losing Earth van de Amerikaanse schrijver Nathaniel Rich. Die wijst erop dat vrijwel elke discussie die we nu voeren over de klimaatverandering eind jaren zeventig ook al heeft plaatsgevonden. Maar de politiek sloeg waarschuwingen in de wind, lastige feiten werden genegeerd of verdraaid. ‘Rich laat heel mooi zien hoe er vanaf de jaren tachtig welbewust onwetendheid is gecreëerd over klimaatverandering’, zegt Latour. ‘Bijvoorbeeld door vanuit het bedrijfsleven gefinancierde lobby’s en denktanks.’ 
      ‘Maar Rich vergist zich ook, want het zijn niet alleen de Amerikaanse president en een paar bankiers die overtuigd moeten worden. De omwenteling in het denken waar we het over hebben vraagt een enorme bewustzijnstransformatie. Daarvoor hebben we tijd nodig. In de jaren zeventig zijn we beginnen te zien dat wat we aan het doen waren niet eeuwig kon duren, maar het is niet zo dat je vanuit die wetenschap zomaar eventjes politiek kunt handelen.’ 
    
    De ramp van 1953 
    Volgens Bruno Latour gaat Nathaniel Rich voorbij aan hoe traag nieuwe inzichten indalen of hoe haaks ze kunnen staan op gevestigde belangen. ‘Hoopgevend is dat er de afgelopen paar jaar enorm veel is veranderd op dat gebied, met dank aan klimaatactivisten, wetenschappers, maar ook de journalistiek.’ Toch gebeurt er volgens Latour op beleidsniveau nog altijd veel te weinig. Ook lijkt het gevoel van urgentie niet zover te gaan dat mensen bereid zijn hun levensstijl te veranderen. 
      Opnieuw blijkt de vergelijking met de coronacrisis leerzaam. Er is een duidelijk, acuut gevaar en daardoor zien we natiestaten razendsnel handelen, met lockdowns en financiële hulppakketten. Maar die crisis is ook een ‘constructie’, zegt Latour. ‘We beschikken over allerlei data, we zien ziekenhuizen vollopen, maar zó veel mensen gaan er ook weer niet dood. Je hebt een goed georganiseerd land nodig om die crisis te kunnen laten zien.’ 
      Latour wil maar zeggen: een crisis is altijd ook een kwestie van verbeelding. De klimaatcrisis heeft het in dat opzicht een stuk lastiger. Niet dat er geen krachtige beelden van bestaan, maar wat de gewone man er mee aan moet, is vaak onduidelijk. Het ontbreekt aan samenhang. ‘Het kán natuurlijk wel’, zegt Latour, en hij wijst, opmerkelijk genoeg, op de Watersnoodramp van 1953. ‘Als je in Maastricht woonde, had je niets te vrezen van dat water, maar toch werd overal in Nederland betrokkenheid gevoeld. De klimaatcrisis is mondiaal, en ook diffuser, maar er zou qua verbeelding veel meer kunnen gebeuren.’ 
      Het verbeelden van de crisis volstaat niet, zegt Latour. We moeten die verbeelding politiek maken, op zoek gaan naar beelden waarvan we afhangen. Dus net als met de Watersnoodramp, maar dan op planetaire schaal. Dus duidelijk maken dat branden in Australië of smeltende poolkappen ons óók zullen raken, misschien niet vandaag, maar dan toch morgen. Zoals de opzichter van de wijngaard van Maison Latour, die begreep dat een temperatuurstijging vergaande consequenties voor zijn oogst kon hebben, en dus voor de kwaliteit van de wijn.  
    
    ",knack,https://www.knack.be/nieuws/planet-earth/socioloog-bruno-latour-verbindt-corona-met-klimaat-als-je-een-crisis-kunt-laten-zien-dan-kun-je-ze-oplossen/article-longread-1698347.html,"Toen begin vorig jaar de eerste lockdown inzette, greep Bruno Latour het moment aan voor een uitvoerige reflectie over de pandemie.
Zelf spreekt de beroemde socioloog en wetenschapsfilosoof liever van het 'nieuwe klimaatregime' om aan te geven hoe alomvattend de mutatie is. 
Latour ontwaart een mutatie van de wereld zoals we die kennen: die van een zich ontwikkelende wereld naar een wereld die zich, zoals hij het noemt, 'inwikkelt' - zich bewust wordt van zijn beperkingen.
Latour laat zien dat wat wij voorheen bestempelden als 'de natuur' niet langer de stabiele achtergrond vormt van ons bestaan.
De ecologische gevolgen van ons handelen laten zich steeds hardhandiger voelen",Pdf Knack.pdf,74
6039705.xml,"Deze week valt het vonnis in de zaak-Mawda. Waarom probeerden agenten te verdoezelen dat de peuter door een politiekogel om het leven kwam? Twee theatermakers lanceren een podcast over het proces.
    
    ","Uitspraak in het proces-Mawda
    Podcast brengt het relaas van ‘de chauffeur’
    De perszaal was bijna leeg toen de Iraakse Koerd Jargew Del op 10 december 2020 in de zesde kamer van de correctionele rechtbank van Bergen het woord nam. Dat was drie weken eerder heel anders bij de start van het proces rond de dood van Mawda Shawri (2), die in mei 2018 tijdens een achtervolging werd getroffen door een politiekogel. Cameraploegen uit binnen- en buitenland tekenden toen present bij de ingang van het gerechtsgebouw, tussen de spandoeken van het actiecomité Justice for Mawda. 
      De eerste twee zittingen eind november draaiden vooral rond Victor J.G., de agent van de Henegouwse verkeerspolitie die tijdens een wilde achtervolging het dodelijke schot loste op een busje met dertig transmigranten aan boord. Het proces vorderde traag, ook al omdat tolken alle tussenkomsten van het Frans via het Nederlands naar het Sorani moesten omzetten. En zo kwam het dat Jargew Del (28) en zijn landgenoot en medebeklaagde Rasol Dilman (27) pas drie weken later tijdens een extra procesdag zonder veel media-aandacht hun verdediging konden voeren. Voor beide Irakezen stond er meer op het spel dan voor agent J.G., die één jaar voorwaardelijk wegens onopzettelijke doding riskeert. Tegen Del, de vermeende chauffeur van de bestelwagen, werd tien jaar gevorderd, onder meer wegens kwaadwillige verkeersbelemmering met dodelijke afloop. Voor Dilman, beschouwd als gezagvoerend mensensmokkelaar aan boord, eist het Openbaar Ministerie zeven jaar. 
      Vrijdag valt het vonnis, maar zo lang willen Kristin Rogghe en Marie-Aurore D’Awans niet wachten om hun podcast over de zaak te lanceren. Beide Brusselse theatermaaksters hebben het proces van start tot finish bijgewoond, ook de laatste, haast anoniem verlopen zitting. Eigenlijk waren ze erbij om onderzoek te doen voor de theatervoorstelling Mawda, dat betekent tederheid, die op 30 september in de KVS in première zal gaan. In het gerechtsgebouw van Bergen werd een tussenstap urgent: een podcast over Jargew Del, de getuige die niemand wilde horen. ‘Uit verontwaardiging’, zegt Rogghe. ‘We waren geschokt door de verschillende behandeling die de agent en de andere beklaagden te beurt viel.’ 
    
    Waaruit bleek die ongelijkheid? 
    
    
        Kristin Rogghe: Het viel meteen op bij het betreden van de zaal. De twee beschuldigde migranten zaten samen met de tolken tegenover de ouders, omgeven door politie. De agent kreeg een aparte plaats, bijna tussen het publiek, vlak bij zijn vrouw. Symboliek, maar het tekent de ongelijkheid die als een rode draad door het proces én het onderzoek loopt. Zelfs als de agent wordt veroordeeld, zal hij wellicht nooit een dag in de gevangenis zitten, terwijl hij toch degene is die het dodelijke schot heeft gelost. Meneer Del van zijn kant zit al al meer dan twee jaar in voorlopige hechtenis en riskeert een lange celstraf. 
      Maar wat ons nog het meest trof, was het verloop van de debatten. De agent kreeg meermaals uitgebreid het woord, en ook zijn advocaat kreeg alle kansen om de menselijkheid van zijn cliënt te onderstrepen. Zelfs het verleden van zijn Portugese vader werd erbij gesleurd om alle vermoedens van racisme de kop in te drukken. De advocaat heeft het perfect samengevat: hij is een van de onzen, hij deelt onze waarden. Zo is hij ook bij de publieke opinie overgekomen: een fatsoenlijke vent die vreselijk gebukt gaat onder een professionele fout die hij door de schuld van mensensmokkelaars heeft begaan. 
    
    Het is toch de taak van een advocaat om zijn cliënt zo positief mogelijk voor te stellen? 
    
    
        Rogghe: Uiteraard, maar waarom liet de rechtbank dat niet toe voor de andere beklaagden? Hun advocaten kwamen pas laat tijdens de extra procesdag aan de beurt. Pas toen konden ze reageren op de advocaat van de agent die de twee Koerden als gewetenloze mensensmokkelaars had afgeschilderd. Zo stond het ook in de kranten, terwijl het aspect ‘mensensmokkel’ in Bergen eigenlijk niet ter zake deed omdat het vreemd genoeg werd afgesplitst voor een apart proces in Luik. In onze podcast hebben we de dialogen van die derde procesdag woord voor woord nagespeeld. Meneer Del probeert zijn migratieverhaal te vertellen, in de hoop zo duidelijk te maken waarom hij als Iraakse Koerd geen andere optie had dan met mensensmokkelaars in zee te gaan. Je hoort hoe de voorzitster hem op geïrriteerde toon vermaant om bij de feiten van die ene nacht te blijven, alsof ze hem niet de kans wilde geven zijn menselijkheid te bewijzen. Het contrast met de behandeling van de agent kon niet groter zijn. 
    
    Is het voor jullie relevant of Jarwel Del aan het stuur van de bestelwagen zat, zoals moet blijken uit DNA-sporen? Of dat het onderzoek heeft uitgewezen dat beide Koerden recidiverende mensensmokkelaars zijn? 
    
    
        Marie-Aurore D’Awans: Er zijn goede redenen om aan de bewijslast te twijfelen. Neem nu het bezwarende feit dat meneer Del al in verschillende Europese lidstaten zonder papieren werd gearresteerd. Maakt dat van hem een crimineel, laat staan een mensensmokkelaar? Van meneer Dilman staat vast hij meermaals aan een transport heeft deelgenomen. Maar wil dat zeggen dat hij de organisator was? We weten intussen allemaal hoe mensensmokkel verloopt, veel migranten ondernemen tientallen pogingen om over te steken naar het Verenigd Koninkrijk. 
      
        Rogghe: Het is ons niet om de schuldvraag te doen. Met onze podcast willen we de vooringenomenheid van justitie blootleggen en in een bredere context plaatsen. Tenslotte is het hele Mawdadrama een gevolg van een beleid dat migranten systematisch ontmenselijkt. De fatale interceptie paste in Operatie Medusa, een klopjacht op migranten waar de toenmalige minister van Binnenlandse Zaken, Jan Jambon (N-VA), erg trots op was. 
    
    Wordt daarom de behandeling van Mawda’s ouders tijdens de fatale nacht opgerakeld? 
    
    
        D’Awans: Dat blijft een dieptepunt: hoe de moeder bij de haren uit de ambulance werd gesleurd, weg van haar dode kindje. Intussen waren politie en parket al begonnen aan een doofpotoperatie. De ambulanciers kregen van de agenten te horen dat Mawda was gestorven door een schedelfractuur, een verklaring die werd overgenomen door de wetsdokter, die niet eens de moeite deed om zelf ter plaatse te komen. In de loop van de nacht werden koortsachtig nieuwe versies verzonnen, zoals de kwakkel dat de migranten het vuur hadden geopend. In het eerste proces-verbaal werd de thesis van de peuter-stormram geopperd: de migranten zouden Mawda’s hoofdje hebben gebruikt om een ruit te breken. Zelfs de Belgische pers werd misleid, onder meer door dezelfde procureur die op het proces de strenge straffen tegen de twee migranten mocht vorderen. Onderzoeksjournalist Michel Bouffioux heeft in het Franse blad Paris-Match alle manipulaties nauwgezet in kaart gebracht. Helaas werd daar niet over gesproken, in Bergen noch op het proces in Luik. Verschillende actiecomités ijveren voor een parlementaire onderzoekscommissie. Hopelijk kan onze podcast die eis kracht bijzetten. 
    
    Willen Mawda’s ouders een straf voor de vermeende chauffeur? 
    
    
        Rogghe: Nee, uit respect voor het vermoeden van onschuld weigeren ze de vermeende chauffeur met de vinger te wijzen. Ze hebben zeker geleden onder zijn gevaarlijke rijgedrag. Maar Mawda is niet omgekomen door een verkeersongeval, ze is gestorven door de kogel die werd afgevuurd door de politieagent.  
    
    Beluister de podcast op www.kvs.be. 
    
    ",Knack,https://www.knack.be/nieuws/belgie/uitspraak-in-het-proces-mawda-deze-podcast-brengt-het-relaas-van-de-chauffeur/article-longread-1698305.html,"De perszaal was bijna leeg toen de Iraakse Koerd Jargew Del op 10 december 2020 in de zesde kamer van de correctionele rechtbank van Bergen het woord nam.
Dat was drie weken eerder heel anders bij de start van het proces rond de dood van Mawda Shawri (2), die in mei 2018 tijdens een achtervolging werd getroffen door een politiekogel.
Cameraploegen uit binnen- en buitenland tekenden toen present bij de ingang van het gerechtsgebouw, tussen de spandoeken van het actiecomité Justice for Mawda.
De eerste twee zittingen eind november draaiden vooral rond Victor J.G., de agent van de Henegouwse verkeerspolitie die tijdens een wilde achtervolging het dodelijke schot loste op een busje met dertig transmigranten aan boord.
De agent kreeg meermaals uitgebreid het woord, en ook zijn advocaat kreeg alle kansen om de menselijkheid van zijn cliënt te onderstrepen.",Pdf Knack.pdf,36
6039896.xml,"‘Als ik voorzitter van de Europese Commissie was, zouden de vaccins nu mijn enige obsessie zijn’, zegt Alexander Stubb. Knack sprak met de oud-premier van Finland en Europa-expert over corona, Ursula, Boris en Joe.
    
    ","Alexander Stubb roept Ursula von der Leyen tot de orde
    ‘Het gaat om mensenlevens. Desnoods buigen we regels om’
    Een fris en afgetraind ogende Alexander Stubb – hij is een fanatiek marathonloper en triatleet – staat ons in een lichtgrijze hoody te woord in een videogesprek vanuit het Finse Espoo. De voormalige Finse premier en universiteitsprofessor, die met zijn gezin ook een aantal jaren in Genval in Waals-Brabant verbleef, houdt er een indrukwekkend cv opna. Hij studeerde onder meer aan de London School of Economics, het Europacollege in Brugge en de Sorbonne in Parijs. Zijn vele boeken, artikelen en commentaarstukken over Europese aangelegenheden verraden een door de wol geverfd expert. 
      Als politicus behoort Stubb in Finland tot de pro-Europese, conservatief-liberale Nationale Coalitiepartij. Hij was zelf ook kandidaat-voorzitter van de Europese Commissie, maar moest het binnen de Europese Volkspartij in 2018 afleggen tegen de Duitser Manfred Weber. Uiteindelijk kreeg Ursula von der Leyen de topfunctie, als eerste vrouw bovendien. Maar de manier waarop Stubb op Twitter het reilen en zeilen van haar Commissie onophoudelijk van commentaar blijft voorzien, doet waarnemers vermoeden dat hij zijn ambities nog niet opgeborgen heeft. 
    
    De Europese Commissie ligt zwaar onder vuur vanwege haar vaccinbeleid. Ze zou te traag, te bureaucratisch en te ondoorzichtig handelen. 
    
    
        Alexander Stubb:
        (lacht) En toch. Met de coördinatie van de nationale coronamaatregelen, een historisch coronaherstelfonds van 750 miljard euro en de onderhandelingen over gemeenschappelijke vaccinaankopen, heeft de Commissie in mijn ogen uitstekend werk verricht. Je moet haast Nigel Farage heten om te zeggen dat de Commissie de coronacrisis vorig jaar slecht heeft aangepakt. 
      Ik behoor ook niet tot degenen die vinden dat Europa zijn vaccinstrategie te traag uitrolt. De kritiek die nu uit sommige hoofdsteden opstijgt, is onzin. Als voormalig eerste minister herken ik dat patroon meteen: ‘Alles wat slecht gaat, is de schuld van Brussel. Alles wat goed gaat, is dankzij mij.’ Dat is een onverantwoordelijke houding. 
      Je mag ook geen appels met peren vergelijken – of een club van 27 lidstaten met individuele landen als Israël of het Verenigd Koninkrijk. Wie gelooft nu echt dat we zonder een Europese aankoopstrategie voldoende vaccins hadden kunnen bemachtigen? Jullie komen uit België en ik uit Finland. Denken jullie dat wij, kleine spelers, voldoende onderhandelingsmacht hebben tegenover de farmaceuten? Zonder een gemeenschappelijke strategie hadden Frankrijk en Duitsland alle vaccins gekocht en ons in het beste geval wat dosissen toegestopt. Dat is de harde maar simpele realiteit. 
      Bovendien bedraagt de vaccinatiekloof met een land als het Verenigd Koninkrijk amper twee à vier weken. Ik vind het triest hoe in de westerse wereld een competitie wordt gemaakt van het aantal inentingen, zeker als het gaat om zulke kleine verschillen. We zullen ook pas op het eind van de rit kunnen beoordelen welk land of welke regio het efficiëntst heeft gehandeld. 
    
    Westerse landen hebben op de middellange termijn wel vrijwel alle vaccins ingekocht en zijn niet bereid om farmaceuten te dwingen hun patenten vrij te geven. De Wereldgezondheidsorganisatie (WHO) spreekt van een moreel falen en waarschuwt voor de potentieel dramatische economische gevolgen van die vaccinongelijkheid. 
    
    
        Stubb:
         Het virus kent geen grenzen. Een louter regionale aanpak verbetert niet noodzakelijk de globale situatie, dat spreekt voor zich. Daarom zou ik in de strijd tegen deze pandemie opnieuw de gevleugelde woorden willen herhalen die Mario Draghi tijdens de eurocrisis sprak als voorzitter van de Europese Centrale Bank: we moeten doen whatever it takes. We moeten soepel genoeg zijn om zo nodig regels om te buigen, met name als het gaat om intellectuele eigendomsrechten. Geld en winstmaximalisatie mogen in deze crisis geen rol spelen. Het gaat om mensenlevens. 
    
    Hoe kijkt u naar de aanvaring van de Europese Commissie met vaccinproducent AstraZeneca, die zijn leveringsverplichtingen aan de Europese Unie in de verste verte niet nakomt? 
    
    
        Stubb:
         Daar is de Commissie wél in de fout gegaan. Wie resultaten wil boeken, moet achter de schermen onderhandelen in plaats van openlijk een potje te armworstelen. Ook exportbeperkingen overwegen, was een grote vergissing. Zulke restricties staan haaks op alles waarvoor de EU staat: vrij verkeer van goederen en solidariteit met de rest van de wereld. De Unie gaf daarmee de boodschap: we zijn klaar voor vaccinnationalisme. Dat is totaal verkeerd. 
      Van nationale regeringen kan ik begrijpen dat ze af en toe de nationalistische trom roeren, omdat ze opnieuw verkozen moeten raken. Dat is bij de Europese Commissie niet het geval. Ursula von der Leyen en de Commissie moeten deze crisis dus gewoon naar beste vermogen managen in plaats van goedkoop punten proberen te scoren. 
      Deze pandemie zou beleidsmakers ook tot nederigheid en bescheidenheid moeten aanzetten. De manier waarop Boris Johnson opzichtig zijn vaccinatiecampagne viert, vind ik ronduit stuitend. Is de Britse premier vergeten dat in het Verenigd Koninkrijk meer dan 100.000 mensen zijn gestorven aan covid-19? Waar is het respect voor de overledenen en hun naasten? De tabloids bespelen heeft ook niets met leiderschap te maken. 
    
    Hier en daar klinkt toch de roep om het ontslag van Ursula von der Leyen. Het helpt ook niet dat ze als niet-verkozen functionaris mee over het Europese vaccinatiebeleid gaat, en daarin ook nog zwaarwegende diplomatieke blunders maakt, zoals het onzalige en kort nadien opnieuw ingetrokken plan om tijdelijk een grens tussen Ierland en Noord-Ierland in te stellen in het kader van de exportcontroles van vaccins. 
    
    
        Stubb:
         Von der Leyen heeft de afgelopen weken reputatieschade geleden, dat klopt. Ik verwacht ook dat de Commissie nog een heel moeilijke maand februari tegemoet gaat, met name omdat de vaccinleveringen niet zo snel zullen gaan als mensen zouden willen. Maar als de Commissie haar zaakjes weer op orde krijgt, wordt maart al een stuk beter. 
      Als ik de Commissievoorzitter was, zouden de vaccins mijn enige obsessie en enige agendapunt zijn. Ik zou alles uit de kast halen om ervoor te zorgen dat de bevoorrading omhooggaat, zodat 70 procent van de Europese bevolking rond de zomerperiode gevaccineerd is. 
      Los daarvan vind ik de snelheid waarmee iemand ontslag neemt of op de brandstapel wordt gegooid een slechte graadmeter voor het democratische gehalte van een politiek systeem. En natuurlijk: als de EU een echte federatie was, hadden we dit soort discussies over democratische legitimiteit niet. Maar de EU is nu eenmaal geen federatie, dus we kunnen daar maar beter mee leren leven. 
    
    Is het gesteggel tussen het Verenigd Koninkrijk en Boris Johnson aan de ene kant en de EU aan de andere kant een voorbode van wat ons de komende jaren te wachten staat? 
    
    
        Stubb: Nee, want dit is een tussenfase. Premier Johnson moet nu tot elke prijs bewijzen dat de brexit een succes is. Hij zal doen wat hij kan om het imago van Europa te beschadigen en zijn eigen blazoen op te poetsen. Maar de komende jaren zal de politieke, sociale en economische realiteit doordringen. Door de brexit zal het met het Verenigd Koninkrijk van kwaad naar erger gaan. Economisch zal dat het slechtst presterende land worden in Europa, politiek het meest chaotische en sociaal het meest ingewikkelde. Het zal nog een stuk erger zijn dan wat we de afgelopen vier jaar hebben gezien. De gevolgen van brexit zijn zo verregaand dat geen enkele Britse premier zich er nog voor op de borst zal kunnen slaan. 
      Intussen mag de EU vooral niet proberen mee te gaan in het I told you so-spelletje dat Johnson speelt. Ze moet het hoofd koel houden en rustig voortwerken. 
      Uiteindelijk zal de brexit volgens mij uitmonden in een van de volgende twee scenario’s: ofwel vraagt het Verenigd Koninkrijk over een jaar of tien opnieuw het EU-lidmaatschap aan, ofwel wordt het ontmanteld en krijgen we een verenigd Ierland en een onafhankelijk Schotland. Dat zijn uiteraard voorspellingen, dus ik geef ze mee voor wat ze waard zijn. Feit is: Boris Johnson mag de komende maanden zo hard victorie kraaien als hij wil, uiteindelijk zal hij – of zal zijn opvolger – zich hoe dan ook moeten focussen op extreem lastige binnenlandse problemen. 
    
    Kunnen we, met het oog op toekomstige gezondheidscrisissen, lessen trekken uit de manier waarop de Europese Commissie en de lidstaten de coronacrisis hebben aangepakt? 
    
    
        Stubb:
         Het is nog te vroeg voor conclusies. Algemeen kun je stellen dat burgers van de EU en van hun nationale regeringen een soort beleidsutopie lijken te verwachten, met perfecte oplossingen. Maar zo werkt het niet. Beleid is nooit optimaal. 
      Dat zien we zeker ook in deze crisis. Want niet alleen het virus muteert. Als gevolg van die mutaties verandert ook de manier waarop we het moeten bestrijden. De ene week gaat dat beter dan de andere, daaraan valt niet te ontkomen. Vorig jaar ging het beleid vooral om lockdowns, financieel-economische stabiliteit en onderhandelingen over vaccinaankopen. Dit jaar zal de focus liggen op de vaccinatiecampagne en de politieke gevolgen van de crisis. Het lijdt geen twijfel dat regeringen zullen vallen door deze pandemie. 
      De EU gaat er in crisistijd meestal op vooruit, zo wil de klassieke analyse. Volgens mij verloopt dat in een aantal fases. Eerst is er de crisis, dan volgt chaos en vervolgens komen de lidstaten en het Europees Parlement samen tot een suboptimale oplossing. Nu bevinden we ons in de derde fase. Pas bij een volgende crisis, wanneer we opnieuw ondervinden dat de huidige Europese beleidsinstrumenten tekortschieten in transnationale gezondheidscrisissen, zal de Europese Commissie op dat gebied wellicht meer macht krijgen. En dan moet ze gewoon accepteren dat met die toegenomen verantwoordelijkheid ook de kritiek groeit, en beter leren omgaan met wat critici haar voor de voeten gooien. 
    
    Voor het eerst gaat de Commissie zichtbaar over de levens van Europese burgers in een sanitaire noodsituatie, maar ze heeft, zoals u aangeeft, weinig bevoegdheden op dat vlak. Moet de Conferentie over de Toekomst van Europa die op stapel staat daar verandering in brengen? 
    
    
        Stubb: Ik heb al een aantal Europese Intergouvernementele Conferenties van dichtbij meegemaakt, onder meer die van Amsterdam en Nice, als lid van het Finse onderhandelingsteam. Maar ik geloof niet dat oplossingen voor nieuwe crisissen via die weg zullen ontstaan. Nieuwe stappen in de Europese integratie komen, zoals gezegd, doorgaans tot stand tijdens of in de nasleep van grote crisissen. Denk aan de eurocrisis. De Conferentie over de Toekomst van Europa zou nooit het Europees Stabiliteitsmechanisme of de Europese bankenunie hebben voortgebracht. Zal die conferentie dit jaar de grondslag leggen van een gezondheidsunie? Waarschijnlijk niet. Maar het is wel een goed idee om dat thema al aan te snijden. 
    
    Hoe ziet u de trans-Atlantische relaties tussen de EU en de Verenigde Staten in de komende jaren onder de nieuwe Amerikaanse president Joe Biden? 
    
    
        Stubb: Zoals velen in Europa ben ik ontzettend blij met de verkiezing van Joe Biden. De jaren met Donald Trump waren bijzonder lastig. Normaal gesproken weet je ongeveer wat je hebt aan een Amerikaanse president. Of het nu een Democraat of een Republikein is: er is een zekere mate van voorspelbaarheid en continuïteit, zeker in de trans-Atlantische relaties. Met Donald Trump had je dat niet. Het was buitenlandbeleid via Twitter. 
      Joe Biden zal wat van het oude vertrouwde Amerika terugbrengen, met naast een sterk trans-Atlantisch partnerschap ook een vernieuwd multilateralisme. Dat uit zich al in de terugkeer van de VS naar de WHO en het klimaatakkoord van Parijs, en in een sterk engagement voor de NAVO. 
      Europa zal de komende jaren dus opnieuw een sterker bondgenootschap met de VS krijgen. Maar we moeten wel beseffen dat we vandaag in een andere wereld leven dan in 2008 of 2016. Sommige Europese lidstaten pleiten ook voor meer zogenoemde strategische autonomie op het gebied van veiligheid en buitenlands beleid, los van de Amerikanen. En als Trump opnieuw was verkozen, had Europa ook kunnen zeggen: ‘Als het zo zit, doen we gewoon voluit ons eigen ding met China, met Iran. Dan regelen we onze eigen zaakjes in Syrië, in Rusland.’ Met Joe Biden in het Witte Huis wordt het lastiger voor de EU om een eigen koers te varen. Dat is een goede zaak, want ik geloof sterk in het trans-Atlantische partnerschap. 
    
    De EU heeft eind vorig jaar wel een controversieel principeakkoord met China bereikt over een investeringsverdrag, zonder te wachten op Bidens aantreden. 
    
    
        Stubb: Dat verdrag, dat voor een meer evenwichtige handel tussen de EU en China moet zorgen, zit al vijftien jaar in de pijplijn. Het was hoog tijd om af te ronden. Het verdrag zal de Europeanen ook meer manoeuvreerruimte bieden in toekomstige handelsgesprekken met China, of de Amerikanen dat nu leuk vinden of niet. Mogelijk zullen we in de toekomst nog meer van zulke acties zien. 
      Nu, als de relatie tussen China en de VS heel antagonistisch wordt, zullen de Europeanen het natuurlijk moeilijk krijgen om een totaal ander standpunt in te nemen dan de Amerikanen. 
    
    President Biden pleitte in zijn eerste grote buitenlandspeech voor een agressievere houding tegenover China en Rusland. Moet Europa de Amerikanen daar dan in volgen? 
    
    
        Stubb: Ik ben altijd meer voor diplomatie dan voor agressie. We moeten samenwerken met de VS, want we delen dezelfde waarden. Maar tegelijk kan de EU ook wat meer gezond verstand en soepelheid in zijn buitenlandse beleid introduceren. De VS zijn, ongeacht wie er aan de macht is, doorgaans heel partizaan, nationalistisch en opmerkelijk eensgezind als het gaat om China. Ze zien China als een te duchten concurrent voor de wereldhegemonie en soms als een regelrechte vijand. Voor de EU ligt dat anders. Van hieruit bekeken is China hooguit een strategische concurrent. 
      Als het over Rusland gaat, zal de nieuwe Amerikaanse regering het zonder enige twijfel over een compleet andere boeg gooien. Want op veel manieren had president Vladimir Poetin Donald Trump toch in zijn zak. Dat is overduidelijk niet het geval met Joe Biden. Als je kijkt naar wat er nu in Rusland gaande is, met de vergiftiging, de arrestatie en de veroordeling van oppositiepoliticus Aleksej Navalny, zal het voor de EU haast onmogelijk worden om nog eigen accenten te leggen in de relatie met Rusland. Het zal niet anders kunnen: we moeten onze tanden laten zien.
    
    ",Knack,https://www.knack.be/nieuws/europa/fins-oud-premier-alexander-stubb-roept-von-der-leyen-tot-de-orde-het-gaat-om-mensenlevens/article-longread-1698319.html,"Als ik voorzitter van de Europese Commissie was, zouden de vaccins nu mijn enige obsessie zijn', zegt Alexander Stubb.                                                                                                                                                                                                                                                       De Europese Commissie ligt zwaar onder vuur vanwege haar vaccinbeleid.
Ze zou te traag, te bureaucratisch en te ondoorzichtig handelen, Westerse landen hebben op de middellange termijn wel vrijwel alle vaccins ingekocht en zijn niet bereid om farmaceuten te dwingen hun patenten vrij te geven.
Hier en daar klinkt toch de roep om het ontslag van Ursula von der Leyen.                                                                                                                                                                                                                                                                                                                                           Voor het eerst gaat de Commissie zichtbaar over de levens van Europese burgers in een sanitaire noodsituatie, maar ze heeft weinig bevoegdheden op dat vlak.                                   ",Pdf Knack.pdf,71
6039949.xml,"Zullen we voor één keer niet focussen op het gekke, maar op zijn kwaliteiten als voetballer? Of hoe Didier Lamkel Zé (24) zelfs in een mindere dag Antwerp op sleeptouw neemt. 
    
    ","De koning van Antwerpen 
    
        Mijn stad, mijn stad...
      
      
        Ej, ej, ...
      
      
        Ni die van Aaaaa
      
      
        Mijn stad, mijn stad...
      
      
        Ej, ej, ...
      
      
        Ni die van Aaaaa
      
      
        Van toen tot na... mijn stad
      
      
        Nooit zonder staaad... mijn stad
      
      
        Mor altijd blij... mijn stad
      
      
        Oem van dees stad te zijn
      
      (Tourist LeMC) 
      Gelukkig is er in deze barre tijden Didier Lamkel Zé om je aan op te warmen. Afgelopen zondag toonde hij via allerlei kanalen zijn blijdschap om weer van dees stad en zijn rood-witte voetbalploeg te (kunnen) zijn. Darling op zijn shirt, bedankjes en excuses, lof voor zijn ploegmaats… Het was er bijna over, maar het is duidelijk: zo’n losbol als hij lijkt, is de man niet. Over alles is op voorhand nagedacht. 
      Tot hij scoorde was de Antwerpse derby een saaie wedstrijd die dood ging aan organisatie, waarbij in beide ploegen de verdedigingen baas waren en er op de flanken te weinig creativiteit was om het verschil te maken. En toen kwam Didier Lamkel Zé, met zijn moment. 
      De Kameroener was nochtans bezig aan een zwakke wedstrijd. Niet toevallig gaf Frank Vercauteren aan dat hij overwoog om hem te vervangen. Op de bank zat Felipe Avenatti te popelen om iets te laten zien. Maar bij Avenatti weet je wat je hebt: een gedienstige, wat verlegen spits, een teamspeler, die niet dat onvoorspelbare in de box heeft dat de echte spitsen kenmerken. Lamkel Zé heeft dat wel, die schiet uit alle hoeken, vandaar dat hij tegen Beerschot mocht blijven staan. 
      Voor de camera’s van Eleven gaf de Antwerpse diepe spits aan wat de opdracht was: trachten te profiteren van de relatieve traagheid van de verdedigers van Beerschot. Maar Lamkel Zé had zijn dag niet. Niet onlogisch, na een intensieve maand. Je kan niet blijven teren op adrenaline en je lichamelijke reserves. Na een sterke bekerfinale verdween hij eind augustus uit beeld. Te veel problemen voor Ivan Leko die hem begin oktober nog even opviste maar snel weer met hem botste. Over en out leek het: verhuren met aankoopoptie was een uitweg die Antwerp niet nam. 
      Verbannen uit de A-kern en verplicht om te trainen met de beloften was het tijdelijke normaal. Daar gedroeg de Kameroener zich correct, alleen had hij een enorm nadeel dat hem nu parten speelt: door corona speelde de ploeg amper duels. Het was voor Lamkel Zé trainen en nu en dan wat oefenwedstrijden spelen tegen amateurs of ploegen uit 1B. Lastig om in het ritme te blijven, zelfs al heb je een oersterk gestel. 
    
    Nieuwe filosofie 
    Met de trainerswissel begon iedereen opnieuw vanaf nul. De wedstrijd tegen KV Mechelen was de eerste onder het nieuwe regime, maar verliep nog vrij chaotisch. Vercauteren deed zijn besprekingen via Zoom vanuit zijn quarantaine, er was in de technische staf de grote leemte die het vertrek van T2 en duivel-doet-al Edward Still had gelaten, de druk die Ivan Leko vanaf de zijlijn coachend zette was weg, enzovoort. Een zwak Antwerp werd rond het uur binnen de tien minuten knock-out getikt: 3-0. Achterin een zeef, voorin zwak. 
      
        Rudi Cossey had als interim nog gekozen voor de Leko-continuïteit, met veel techniek: Aurélio Buta op de rechterflank, Koji Miyoshi in punt, Lior Refaelov als tien met Alexis de Sart in steun. Invallers die middag: Cristian Benavente en Simen Juklerød. 
      Een maand later is – mede door omstandigheden (blessure van De Sart en corona voor Buta) – van de helft van die ploeg geen sprake meer. Miyoshi kwam sinds Mechelen geen minuut meer in actie. Benavente mocht nog 1 minuut invallen tegen Cercle Brugge en zit inmiddels bij Charleroi. Juklerød, bij wie het samenspel met Refaelov zeer goed liep, was einde contract, tekende voor KRC Genk en verdween uit beeld. De Sart en Faris Haroun blesseerden zich, Buta werd ziek. 
      Hun vervangers hebben één ding gemeen: stevig, sterk, met een grote motor. Atleten. Voetballers zoals Luciano D’Onofrio ze verkiest, vandaar diens voorliefde voor Frank Boya, die ook kwam piepen. Atleten die passen bij de huisstijl van Antwerp, in die zin onderschreef Vercauteren de verhaallijn die László Bölöni had uitgezet. 
      En daarin past ook Lamkel Zé, net zoals hij dat deed in zijn eerste jaar onder de Roemeen (en minder in het seizoen daarop). Het is wat je eronder verstaat, maar geniaal is de Kameroener niet in onze ogen. Hij is wél een atleet die goed kan voetballen, met een groot loopvermogen, sterk in de duels, behoorlijk snel in de ruimte en een hard schot. Goeie balbehandeling ook. In zijn register is hij bij de besten van de Jupiler Pro League. En zo gebruikt Vercauteren hem ook. Onder de Brusselaar gaat alle franje overboord. 
    
    Troon 
    Het moeilijkste voor Antwerp onder de nieuwe T1 is de offensieve omschakeling/dominantie. Daarbij twee pijnpunten: Vercauteren kon nog niet rekenen op Dieumerci Mbokani, vervelend spierscheurtje, en moet Lior Refaelov weer in het spel helpen. Dat de Gouden Schoen op het Kiel niet uit de verf kwam, had niet alleen met het slechte veld te maken. Sinds de Europese campagne is afgelopen, eentje die fysiek veel vroeg van de spelmaker gezien de opeenvolging van wedstrijden, is het zoeken naar een nieuwe adem. Refaelov is ook alle ankers rond zich kwijt. Geen Juklerød links, geen Miyoshi rechts, geen Mbokani voor hem, geen Haroun achter hem. Wel atleten, die soms last hebben van het zogenaamde Peterprincipe: meer doen dan ze aankunnen. Martin Hongla die de opbouw gaat verzorgen, dat lukt niet altijd. Ook Pieter Gerkens kan dat niet; om goed te spelen mag die eigenlijk weinig aan de bal komen. 
      Dat allemaal samen maakt Lamkel Zé zo belangrijk. Niet in het samenspel, maar om iets te forceren. Want dat is het nieuwe Antwerp sinds de winterstop: een georganiseerde ploeg die rekent op iemand die het forceert. Een rol die op het lijf is geschreven de Kameroener: zijn goal bij Beerschot was zijn 14de in de competitie voor Antwerp en al de vierde sinds zijn terugkeer begin januari. Daartegenover staan drie assists in 2,5 jaar Antwerp en nog geen in 2021. De Kameroener bedient de anderen niet, zoals Mbokani dat doet (geregeld aan Refaelov). De Kameroener heeft, anders dan de Congolees, op standaardsituaties in verdedigend opzicht evenmin veel oog voor zijn taken, tot grote woede van De Laet overigens. 
      Maar offensief is Lamkel Zé dus wel voldoende beslissend om al veel te vergeten en vergeven: tegen Cercle (4 schoten op doel, 1 goal), tegen Waasland-Beveren (7 schoten, 2 goals), en nu weer op Beerschot (2 schoten, 1 goal). Een match waarin hij, na weken drijvend op de adrenaline, duidelijk aan zijn (fysieke) limiet zat. Eigenlijk is dat verrassend laat gezien zijn trainingsintensiteit dit najaar. Maar Lamkel Zé is dan ook uitzonderlijk als atleet. Tom Pietermaat en Frédéric Frans pakten hem afwisselend stevig aan, of gaven hem geen ruimte. 85 minuten moest hij in het duel spelen. Tot dat ene moment. 
      Toen mocht hij alsnog op zijn troon, dat zitje in de tribune. De koning van Antwerpen.  
    
    ",Sportmagazine,https://sportmagazine.knack.be/sport/magazine/de-koning-van-antwerpen/article-normal-1698491.html,"hoe Didier Lamkel Zé (24) zelfs in een mindere dag Antwerp op sleeptouw neemt.                                                                                                                                                                                                                                                                                                                                                                                                                                                                                                                                       stevig, sterk, met een grote motor daarin past ook Lamkel Zé.                                                                                                                                                                                                                                                                                                                                                                                                                    Didier Lamkel Zé was in de laatste vijf competitiewedstrijden goed voor vier goals. Dat verdient een feestje.                                                                                                                                                                                                                                                                                                                        Sinds de winterstop is Antwerp een georganiseerde ploeg die rekent op iemand die het forceert. En dat is Lamkel Zé op het lijf geschreven.                                                                                                                                                                                                                                                                                                             De koning van Antwerpen.",Pdf Sportmagazine.pdf,27
6039967.xml,"Anouar Ait El Hadj maakte zondag op het veld van Genk zijn eerste doelpunt in eerste klasse en heel Molenbeek vierde op dat moment mee. Of hoe een kind uit de fel geteisterde buurt Zwarte Vijvers zijn gemeente Molenbeek een ander imago kan aanmeten. 
    
    ","Rolmodel op studs 
    Je moet als buitenstaander over een grote portie verbeelding beschikken om de wijk rond het metrostation Zwarte Vijvers in Sint-Jans-Molenbeek louter te beschrijven als een hellhole waar alleen verloren zielen rondlopen. Op een doordeweekse dag, wanneer de zon even opkomt, is het bijna over de koppen lopen. Mensen staan er gedisciplineerd in de rij te wachten om zoete gebakjes te halen bij de bakker of slenteren er langs de kleurrijke textielwinkeltjes en boetiekjes op de bochtige Gentsesteenweg die luisteren naar namen als Swag, Wiam Mode, Sousi, Boutique Sarah, Kayna, Rania Tex en Dilek Yamakoglu. De Chaussée de Gand, een levensecht labyrint waar de locals toch vlot hun weg vinden, is hét kloppende hart van een gemeente waar dertig procent van de bijna 100.000 inwoners jonger is dan 25 jaar. 
      
        Anouar Ait El Hadj groeide op in de gemeente Koekelberg, op tweehonderd meter van Zwarte Vijvers, maar hij voelt zich meer dan ooit Molenbeekois. Het is het soort district waar een politiecontrole een leven overhoop kan gooien en waar de lijn tussen slagen en falen flinterdun is. Waargebeurde of opgeklopte verhalen vloeien er zo in elkaar over dat fictie en realiteit niet meer te onderscheiden zijn. Straathoekwerkers in de wijk van Ait El Hadj constateren er al jaren dat de wooneenheden soms zo klein zijn dat tieners liever doelloos op straat rondhangen dan thuis op elkaars lip te zitten. Noem het maar een vorm van escapisme. Ondanks de vooroordelen die over hen de ronde doen, de georganiseerde chaos op straat en het gebrek aan sportinfrastructuur willen de meeste jongeren hier niet weg. ‘Ik zou nergens anders willen opgroeien dan in Molenbeek en Anouar denkt er net zo over’, zegt Bassim Akasri, boezemvriend van Ait El Hadj. ‘Mijn ouders hebben er al aan gedacht om te verhuizen, maar ik heb hen gezegd dat ik hier nooit wegga. We hebben alles wat we nodig hebben: voetbalpleintjes, het openbaar vervoer, winkels, enzovoort. Wij hoeven niet eens de gemeentegrenzen over te steken om plezier te maken. Voor het werk zijn we natuurlijk bereid te pendelen. Maar voor de rest? Wat hebben wij te zoeken in Ukkel of Sint-Pieters-Woluwe? Het is geen kwestie van niet durven, maar we zouden ons daar verloren voelen. Ik denk dat we voor een deel ook onze roots zouden verloochenen.’ 
    
    KOOPMANSGEEST 
    Het levensverhaal van Anouar had even goed in Laken opgetekend kunnen worden. Want Driss Ait El Hadj, de vader van Anouar, kwam als baby van zes maanden aan in België en woonde tot zijn twaalf jaar op wandelafstand van het Heizelstadion. Toen hij een jaar of acht was, racete hij met zijn fiets of skateboard over het pleintje waar nu het gebouw van de voetbalbond staat. Een van zijn laatste herinneringen aan die buurt was de Europese finale tussen Liverpool en Juventus in 1985. Hij zag op straat hoe Italiaanse supporters op de vlucht moesten slaan voor Engelse heethoofden en toen hij ‘s avonds weer thuis was, hoorde hij dat er meer dan veertig doden waren gevallen in het stadion. Niet veel later verhuisde de familie naar een pand naast Tour & Taxis. ‘Na vier jaar kwam KBC bij ons aankloppen’, vertelt Driss Ait El Hadj. ‘Ze wilden er hun hoofdzetel bouwen en kochten alle huizen op in de straat. Mijn vader weigerde het eerste bod en ging pas akkoord toen ze hem een bom geld gaven. De dag erna heeft hij zijn baas ingelicht dat hij zou stoppen met werken. Het leek wel alsof hij de lotto had gewonnen. Hij was 51 jaar en wilde van het leven profiteren.’ 
      De grootvader van Anouar schafte zich enkele tientallen meters verderop een nieuw pand aan in de hoop dat KBC een tweede keer een dikke cheque zou uitschrijven, maar zo ver kwam het deze keer niet. De koopmansgeest zit wel in het DNA van de familie Ait El Hadj. Driss is al jaren een bekende handelaar in tweedehands auto’s in Molenbeek en ook Anouar had al vroeg de microbe te pakken. Driss: ‘Anouar had op zijn zes jaar al feeling voor zakendoen. Negen keer op de tien kon hij tot op honderd euro nauwkeurig schatten hoeveel ik voor een auto had betaald. Als dat een keer lukt, is dat puur geluk. Maar hij sloeg mij keer op keer met verstomming door het juiste bedrag te raden. Mocht hij geen talent gehad hebben als voetballer had ik hem misschien in de autohandel meegesleurd.’ 
      Begin jaren tachtig kocht Driss in de Antoine Courtstraat het huis over van een politie-inspecteur en sindsdien is het gezin Ait Al Hadj verankerd in de wijk. Heel het leven van de kleine Anouar speelde zich uiteindelijk af op anderhalve kilometer van het ouderlijke huis. De gemeentelijke basisschool Armand Swartenbroeks was op vier minuten wandelen, zijn grootmoeder aan moederskant woonde beneden aan het kanaal en Anouar stal de show in het Parc Pierron. Op het pleintje, dat ingesloten is tussen het kanaal en de nieuwe Brunfauttoren die tegen het einde van het jaar de skyline van de wijk zal beheersen, werden er derby’s gespeeld op het scherpst van de snede. Als je van spektakel hield en niet opgezadeld wilde worden met een overdaad aan regels moest je in het Parc Pierron zijn. Maar het talent van Anouar kwam al veel eerder bovendrijven bij Jeunesse Molenbeek. ‘Anouar was nog geen vijf jaar toen hij voor het eerst bij mij kwam trainen’, zegt Anouars eerste trainer Mourad Akasri, die in een vorig leven eigenaar was van café Savio waar voetballers als Mbark Boussoufa, Marouane Fellaini en Nabil Dirar over de vloer kwamen. ‘Hij had op alle vlakken zo’n grote voorsprong op de rest dat ik na drie maanden aan zijn vader heb gezegd dat ik voor hem een test zou regelen bij Brussels. Mijn zoon speelde er al en ik ben rechtstreeks met de trainer gaan praten. Hij mocht op een woensdag gaan testen en de dag erna werd de papa op het secretariaat verwacht om de inschrijving af te ronden.’  
    
    WINTERTRANSFER 
    Bij Brussels werd Anouar serieus onder handen genomen door Jacques Morjau, een spraakwaterval die bijzonder karig is met lof richting zijn spelers. Toen Marc Degryse tijdens een tornooi Anouar feliciteerde voor zijn prestatie kon Morjau niet anders dan goedkeurend ja te knikken. Morjau besefte dat hij van Anouar en zijn kompanen een topploeg kon maken (zie kader) en bij de U8 liet hij de jongens geregeld tegen U9’s spelen om de moeilijkheidsgraad van de wedstrijd te verhogen. ‘De grootste kracht van de ploeg was hun luisterbereidheid’, zegt Morjau. ‘We speelden op een dag tegen een Henegouwse ploeg waarvan de spelers een jaar ouder waren. Bij de rust stond het 16-1 en ik vreesde dat we aan dat tempo meer dan dertig doelpunten zouden maken. Daar hadden mijn spelers natuurlijk niets aan en ik vroeg hen om in de tweede helft op balbezit te spelen. Killian Sardella, die achteraan speelde, mocht enkel de bal afspelen indien iedereen in beweging was. Plots kreeg Anouar de bal en stond hij alleen voor doel. In plaats van te scoren, maakte hij rechtsomkeer en gaf hij een pass aan Killian. Dat was uiteraard niet de bedoeling. Anouar keek mij aan: ‘Coach, je had gezegd dat we niet meer mochten scoren.’ Om maar te zeggen dat die kerels echt luisterden.’ 
      In 2011 viel de ploeg uiteen: Alex Janga en Sardella tekenden bij Anderlecht en Anouar trok in de zomer naar Gent. In de herfst belde Kevin Vermeulen, jeugdcoördinator van Anderlecht, naar de ouders van Anouar om te zeggen dat hij verschillende positieve rapporten had ontvangen en dat hun zoon zo snel mogelijk naar Neerpede moest komen. Driss Ait El Hadj gaf uiteindelijk in december zijn fiat voor een overgang en hij liet Anouar het seizoen in Gent uitdoen. Driss: ‘Bij Gent begrepen ze onze keuze. Ze zeiden: als het niet lukt bij Anderlecht staat de deur bij Gent altijd open voor jouw zoon. Maar het grootste compliment kreeg ik van een afgevaardigde van Gent, die in het verleden België had vertegenwoordigd op de Olympische Spelen. Tijdens een tornooi in Koksijde nam hij mij even apart. ‘Ik zal jou eens iets zeggen: Anouar is de meest gedisciplineerde jongen van de ploeg.’ Ik had tranen in de ogen. Ik zou ongelukkig geweest zijn mocht iemand gezegd hebben dat mijn zoon een fantastische voetballer is, maar veel lawaai maakt en onbeleefd is.’ 
    
    MONSTERGEVECHT 
    Het welslagen van een voetbalcarrière hangt van zoveel factoren af dat het raderwerk op elk moment kan stokken. Bij Anouar was de permanente aanwezigheid van zijn vader de sleutel tot zijn succes. Papa Driss tekende op elke wedstrijd present en stapte zelfs het vliegtuig op om zijn zoon te vergezellen naar buitenlandse evenementen. Zijn entourage weet dus welke obstakels Anouar heeft moeten omzeilen om te geraken waar hij nu staat. Bij de U13, U14 en U15 van Anderlecht kwam hij in het vaarwater van monsters van het kaliber Eliot Matazo – nu bij Monaco – en moest hij soms tevreden zijn met een plaats op de bank. Op het internationaal tornooi in Bassevelde werd hij voor de halve finale tegen Barcelona naar de bank verwezen terwijl hij alle voorgaande matchen aan de aftrap had gestaan. Zijn vader protesteerde niet omdat hij oordeelde dat Anouar dat soort prikkels nodig had om beter te worden. ‘Toen we jong waren, dachten wij allemaal dat we profvoetballer kon worden’, zegt Bassim, die zijn droom probeert waar te maken bij RWDM. ‘Maar bij het ouder worden, merk je dat het een harde wereld is en dat de deuren soms dicht blijven. Anouar heeft het niet zomaar cadeau gekregen. Het is pas tijdens de Future Cup in Amsterdam van twee jaar geleden dat hij inzag dat er misschien een profcarrière voor hem in zat. Mijn zware operatie aan het schaambeen heeft hem ook de ogen geopend – hij weet dat het zomaar voorbij kan zijn.’ 
      Anouar beseft dat hij bij elke baltoets het gewicht van een hele lichting jongeren uit Molenbeek sjouwt. Een generatie die een laag zelfbeeld heeft en kampt met een manifest gebrek aan zelfvertrouwen. Na bekende namen als Mustapha Aabbassi (futsal), Mohamed El Marcouchi (boksen), Mohamed Boulef (kickboksen) en Ibrahim Ouassari (oprichter Molengeek) is Anouar de volgende in de rij die als rolmodel moet dienen voor zijn stadsgenoten. ‘Op nationaal vlak kan Anouar het beeld verbrijzelen dat veel mensen hebben van Molenbeek’, beweert Abdel Hadnan, buurtwerker van het Nederlandstalige jeugdhuis Centrum West. ‘En misschien als gangmaker fungeren voor zijn leeftijdsgenoten en hen helpen om hun toekomstperspectieven op te waarderen.’  
    
    ",Sportmagazine,https://sportmagazine.knack.be/sport/magazine/rolmodel-op-studs/article-normal-1698429.html,"Het talent van Anouar kwam al veel eerder bovendrijven bij Jeunesse Molenbeek.                                                                                                                                                                                                                                                                                                                             Hij had op alle vlakken zo'n grote voorsprong op de rest dat ik na drie maanden aan zijn vader heb gezegd dat ik voor hem een test zou regelen bij Brussels.
Hij mocht op een woensdag gaan testen en de dag erna werd de papa op het secretariaat verwacht om de inschrijving af te ronden.                                                                                                                                                                                                                                                                                                                                                                                               Het welslagen van een voetbalcarrière hangt van zoveel factoren af dat het raderwerk op elk moment kan stokken.                                                                                                                                                                                                                                                                                                                                                                                       Bij Anouar was de permanente aanwezigheid van zijn vader de sleutel tot zijn succes.                                                                                                                                                                                                                                                                                                                                                              Anouar beseft dat hij bij elke baltoets het gewicht van een hele lichting jongeren uit Molenbeek sjouwt. 
Een generatie die een laag zelfbeeld heeft en kampt met een manifest gebrek aan zelfvertrouwen. ",Pdf Sportmagazine.pdf,39
6040418.xml,"
    
    ","
    Aan de waan van de dag heeft niemand iets
    
        De kappers heropenen? Absoluut noodzakelijk, dacht de regering. Bad hair days maken de mensen neerslachtig. “Die beslissing haalt de motivatie van de jongeren onderuit”, klinkt het ondertussen bij leden van expertengroep GEMS. 
      “AstraZeneca is niet te vertrouwen”, zegt Zuid-Afrika. “Wij vaccineren verder”, zeggen de Britten. “Tot 55 jaar”, zeggen de Belgen. Maar wat als je 54 bent? 
      Willen we vaccins van de Russen? “Hier spelen geopolitieke belangen”, zegt de ene specialist. “Toch een goed vaccin”, zegt de andere. “Laat het Europees geneesmiddelenagentschap EMA daar maar over beslissen.” Het EMA? Dat is toch die bureaucratische bende die de vaccins veel te laat heeft goedgekeurd? Daar vergist u zich in. Dat zijn net heel degelijke wetenschappers die de bevolking willen behoeden voor gezondheidsrisico’s. 
      Mogen jongeren voorgaan bij vaccinatie? “Ik sta mijn plaatsje af”, zegt een communicatie-expert in vrijwel alle media. “Een mooi signaal”, vindt de ene viroloog. “Contraproductief”, slaat zijn collega terug. “Experts moeten stoppen met hun doemberichten”, zegt de regering. Ja, voor één keer lijkt de politiek overstemd te worden in de kakofonie. 
      
        Kan dit volstaan als bloemlezing van de eindeloze nieuwsstroom waarin elk zinnig debat dezer dagen verdrinkt? We maken de complete ontsporing mee van een voordien ook al dolgedraaide nieuwsmachine. Het is te veel. Het is vooral te veel waan van de dag. Elk uur lanceert iemand wel een verhaal waar eindeloos over gebikkeld moet worden. Werkelijk iedereen komt in aanmerking voor zo’n verhaal van het moment: virologen, epidemiologen en dokters. Maar ook politici, communicatiespecialisten en vertegenwoordigers van al dan niet getroffen sectoren. 
      
        Als de coronacrisis straks voorbij is, zullen veel mensen, bedrijven en organisaties aan zelfonderzoek hebben gedaan. Hebben we iets geleerd? Kan of moet het anders? Vliegen voor 35 euro, continu in de file staan, heel het jaar boontjes uit Kenia? Natuurlijk kunnen we niet wachten om weer met volle teugen te leven. Maar bij heel veel mensen is er ruimte ontstaan voor bezinning. 
      
        Misschien moeten wij, de media, ons ook bezinnen over de rol die we altijd al speelden en tijdens corona tot in het absurde hebben uitvergroot. Hoe snel dat paniekbericht achterhaald was. Hoe vaak de grote discussie achteraf futiel bleek te zijn. Een filter, gebaseerd op relevantie, zou geen slecht idee zijn. Laat ons de waan van de dag er zo veel mogelijk tussenuit halen. Uit onderzoeken blijkt dat een behoorlijke groep mensen zich doelbewust afkeert van het nieuws. Minstens één op de tien volwassenen zou een actieve nieuwsvermijder zijn. Een nog grotere groep zegt het niet met zoveel woorden, maar doet het wel in de praktijk. Het zijn vaker vrouwen dan mannen en ze zijn vaak ook jong. Doelgroepen waar zowat alle media graag naar lonken. 
      
        Dit is geen pleidooi om het nieuws te verbloemen. Aan een roze bril heeft niemand wat. Het is wel een pleidooi om wat vaker bij de kern van de zaak te blijven. Een doordachte analyse over de huidige kennis van de vaccins. Nadenken over de wereld na corona. Over welke relance we willen, welke samenleving we willen. Vorige week beantwoordde Trends twaalf vragen over de wereld na corona. Ze staan nog altijd online, want ze behouden hun waarde. Deze week beantwoordt een van onze redacteurs de belangrijkste vragen over de vaccins. Heel interessant maar ook genuanceerd, want de kennis over vaccins is nog lang niet volledig. Het is tragere journalistiek. Maar misschien is dit wel het moment om daar meer van te brengen. 
      
        Meer duurzaam nieuws hebben we nodig. Wordt dat de collectieve bijdrage van de journalistiek aan een betere samenleving na corona? 
    
    ",Sportmagazine,https://sportmagazine.knack.be/sport/magazine/rolmodel-op-studs/article-normal-1698429.html,"Het talent van Anouar kwam al veel eerder bovendrijven bij Jeunesse Molenbeek.                                                                                                                                                                                                                                                                                                                             Hij had op alle vlakken zo'n grote voorsprong op de rest dat ik na drie maanden aan zijn vader heb gezegd dat ik voor hem een test zou regelen bij Brussels.
Hij mocht op een woensdag gaan testen en de dag erna werd de papa op het secretariaat verwacht om de inschrijving af te ronden.                                                                                                                                                                                                                                                                                                                                                                                               Het welslagen van een voetbalcarrière hangt van zoveel factoren af dat het raderwerk op elk moment kan stokken.                                                                                                                                                                                                                                                                                                                                                                                       Bij Anouar was de permanente aanwezigheid van zijn vader de sleutel tot zijn succes.                                                                                                                                                                                                                                                                                                                                                              Anouar beseft dat hij bij elke baltoets het gewicht van een hele lichting jongeren uit Molenbeek sjouwt. 
Een generatie die een laag zelfbeeld heeft en kampt met een manifest gebrek aan zelfvertrouwen. ",Pdf Sportmagazine.pdf,39
6040422.xml,"De adepten van de FIRE-beweging streven naar financiële onafhankelijkheid, om vroeg met pensioen te kunnen gaan. Dat willen ze bereiken door zuinig te leven en zo veel mogelijk vermogen op te bouwen. “Het schudt je wakker, alsof je een nieuwe blauwdruk voor het leven krijgt.” 
    
    ","FIRE komt overwaaien uit de Verenigde Staten 
    Binnen op uw veertigste: dat doet u zo 
    Voor uw veertigste stoppen met werken en gaan rentenieren. Kortom, binnen zijn. Veel mensen dromen ervan, weinigen maken het waar. Volgens de aanhangers van de FIRE-beweging is die droom niet onbereikbaar. FIRE staat voor ‘financially independant & retire early’ of, vrij vertaald: ‘financiële vrijheid en vroeg stoppen met werken’. 
      De beweging maakt al een tiental jaar opgang in de Verenigde Staten en is sinds kort naar onze contreien overgewaaid. Een van de helden en grondleggers van FIRE is Peter Adeney, een Canadese software-ontwikkelaar die op zijn dertigste gestopt is met werken, omdat hij genoeg had gespaard om met zijn gezin van te leven. Sindsdien houdt hij daarover de veelgelezen blog Mr. Money Moustache bij. Die is uitgegroeid tot een digitaal bedevaartsoord voor FIRE-adepten, die inspiratie zoeken in zijn tips, adviezen en verhalen. 
      In België wint de FIRE-beweging ook aan aanhang, onder meer via een Reddit-pagina met meer dan 11.000 volgers. De 22-jarige Stefanie Huybrechts is een van hen. “De kern van FIRE is dat je zo veel mogelijk spaart, om een vermogen op te bouwen dat op een gegeven moment groot genoeg is om van te kunnen leven”, legt ze uit. 
    
    Onzinuitgaven 
    De eerste stap is dus sparen door je uitgaven te verminderen, stelt Stefan Willems, financieel journalist en FIRE-adept. “Het allereerste wat je moet doen, maar wat bijna niemand doet, is een huishoudboekje bijhouden”, zegt hij stellig. “Heel veel mensen weten niet waar hun geld naartoe gaat. Ze weten niet hoeveel ze aan voeding uitgeven, hoeveel hun auto kost en hoeveel ze opdoen aan kopjes koffie. Als je dat enkele maanden bijhoudt, dan klikt er iets.” 
      “Confronterend”, is de reactie van de meeste mensen. Dat ervoer ook de Nederlandse Janneke van den Brink, die er drie jaar geleden mee begon. Zij houdt de blog financieelvrijevrouw.nl bij. “Als je een eerlijk beeld wilt van je financiële situatie, moet je met je billen bloot”, zegt ze. “Veel mensen vinden dat vervelend en zijn er zelfs bang voor, maar je moet die confrontatie aangaan.” 
      Van den Brink is met de grove borstel door haar gezinsuitgaven gegaan. “Het was verbazend hoeveel geld er ging naar onzin, zoals elke ochtend een koffie aan het tankstation”, blikt ze terug. “We zijn beginnen besparen. Een aantal abonnementen gingen de deur uit, we wisselden van energieleverancier, dubbele verzekeringen hebben we afgezegd, we verhuren de auto via een carsharingapp en oude spullen die op zolder lagen, hebben we verkocht.” 
      Die spaardrift uit zich in de spaarquote: het deel van uw persoonlijke of gezinsinkomen dat u opzij kunt zetten. Dat is een belangrijk gegeven voor FIRE. De gemiddelde Vlaamse spaarquote bedraagt iets minder dan 15 procent. “Ik heb die van mij tot boven 60 procent gekregen, maar ik besef dat dat extreem is”, vertelt Stefan Willems, die zijn kosten onder meer heeft gedrukt met co-housing. “Dat heeft me 3000 euro netto per jaar bespaard”, zegt hij. 
    
    Reken je rijk 
    De tweede pijler van FIRE is vermogensopbouw. Dat vult ieder op zijn eigen manier in. Stefan Willems heeft anderhalf jaar verschillende banen gecombineerd, waardoor hij in korte tijd een aardige som kon sparen. “Dat was een lastige periode. Ik weet niet of ik dat langer had volgehouden, maar het geeft me nu wel de ruimte om halftijds te werken en me voort te ontwikkelen”, zegt hij. 
      Ook uw woning kan een bron van extra kapitaal zijn, zoals bij Janneke van den Brink. “De waarde van ons huis was gestegen, waardoor we onze hypotheek konden verhogen. Dat extra kapitaal hebben we belegd”, vertelt ze. 
      De bedoeling is uw vermogen te laten aandikken, zodat u later kunt leven van de inkomsten ervan. Beleggen is daarvoor het adagium, in aandelen, vastgoed of andere activa. Een populaire strategie is indexbeleggen, omwille van de lage kosten en de opwaartse trend van de aandelenbeurs op lange termijn. “Met minder dan 100.000 euro loont het niet de moeite te focussen op zelfstandig beleggen. De tijd die je dat kost, weegt niet op tegen het beetje meer rendement dat je haalt dan wanneer je het uitbesteedt. Die tijd spendeer je beter aan het verlagen van je uitgaven en het verhogen van je inkomsten”, zegt Stefan Willems, die blogt op zijn site spaarvarkens.be. 
      Janneke van den Brink investeerde het extra kapitaal uit haar verhoogde hypotheek in een extra woning, die ze verhuurt. “Onze maandelijkse passieve inkomsten halen we uit vastgoed en valutahandel. Dat is iets riskanter dan gemiddeld, maar we willen met het gezin zo snel mogelijk financieel vrij zijn. Voor de lange termijn zit een deel van ons geld in indexfondsen, als het ware als pensioenpot”, vertelt ze. 
      Met die spaarquote en het rendement op uw beleggingen kunt u aan het rekenen slaan, om te zien hoelang het duurt vooraleer u financieel onafhankelijk bent. De FIRE-blogs en websites staan vol grafieken en tabellen die dat voorrekenen. Als u bijvoorbeeld uitgaat van 5 procent gemiddeld rendement op uw vermogen en u haalt er wanneer u stopt met werken slechts 4 procent jaarlijks af, dan bent u met een spaarquote van 50 procent na zeventien jaar financieel onafhankelijk. Spaart u maar 20 procent van uw jaarinkomsten, dan lonkt de financiële vrijheid pas na ruim veertig jaar. De extreem ambitieuzen, die 70 procent weten te sparen, bereiken dat doel al na tien jaar. 
    
    Spirituele mindset 
    Hoe theoretisch zulke tabellen en berekeningen ook zijn, ze leiden bij de FIRE-adepten tot meer financieel bewustzijn. “Ik ben veel bewuster gaan leven”, vertelt Stefanie Huybrechts. “Je leert stilstaan bij de toekomstige waarde van geld. Als ik iets wil kopen, vraag ik me eerst af of ik er gelukkiger van word. Daarna sta ik stil bij de opportuniteitskosten: hoeveel is het geld dat ik zou uitgeven, in de toekomst waard tegen een bepaald rendement.” Ter illustratie rekent ze snel voor wat 200 euro over dertig jaar waard zou zijn, als het bedrag jaarlijks met 7 procent aandikt. 1522 euro, zo blijkt. 
      Zulke becijferingen en tabellen zijn nuttig om doelen te bepalen. De FIRE-beweging moedigt iedereen aan om financiële doelen na te streven. “Ik wil 1500 euro per maand verdienen uit vermogensopbrengsten. Als je uitgaat van een rendement van 10 procent, heb je daarvoor 180.000 euro nodig. Daar werk je dan naartoe”, stelt Janneke van den Brink. Hoewel dat eerder een tussentijds doel is. “Ons grootste doel is dat mijn man ook financieel onafhankelijk wordt en dat we op termijn kunnen rekenen op een passief inkomen van 5000 euro per maand. Dan kunnen we gaan en staan waar we willen en hoeven we niet meer te werken.” 
      De meeste FIRE-aanhangers is het niet per se om het geld te doen, wel om de vrijheid en de geestesgesteldheid die gepaard gaat met financiële onafhankelijkheid. “Ik doe het niet om vroeger te kunnen stoppen met werken, maar wel omwille van de keuzevrijheid die samenhangt met financiële onafhankelijkheid. Ik wil niet vast komen te zitten in een baan of een relatie die me niet gelukkig maakt, omdat ik er financieel afhankelijk van ben”, legt Stefanie Huybrechts uit. Die ingesteldheid of mindset is voor FIRE-adepten even belangrijk als de financiële doelstellingen. Het een kan niet zonder het ander. Daarmee heeft de beweging ook een bijna spiritueel kantje. “Het schudt je wakker, alsof je een nieuwe blauwdruk voor het leven krijgt”, omschrijft Janneke van den Brink het. Zo voelde het ook aan voor Stefanie Huybrechts: “Niemand had het me ooit op die manier uitgelegd. Ik had er een wie-niet-weet-wie-niet-deertgevoel bij. Zulke dingen leer je niet op school. Je staat veel bewuster in het leven.” “Het verandert je ook als mens. Je komt meer voor jezelf op, door bijvoorbeeld te onderhandelen over je loon. Heel weinig werknemers doen dat”, voegt Stefan Willems eraan toe. 
      Zoals elke beweging krijgt ook FIRE te maken met sceptici. Ze doen de financiële onafhankelijkheid als onhaalbaar en dromerij af. “In het begin werd ermee gelachen, maar nu lach ik”, zegt Stefan Willems. Alle drie zeggen ze dat het voor iedereen haalbaar is, als je er een inspanning voor overhebt. 
    
    ",Trend magazine,https://moneytalk.knack.be/geld-en-beurs/binnen-op-uw-veertigste-dat-doet-u-zo/article-longread-1698929.html,"""De kern van FIRE is dat je zo veel mogelijk spaart, om een vermogen op te bouwen dat op een gegeven moment groot genoeg is om van te kunnen leven"", legt ze uit.
De eerste stap is dus sparen door je uitgaven te verminderen, stelt Stefan Willems, financieel journalist en FIRE-adept.
""Ik heb die van mij tot boven 60 procent gekregen, maar ik besef dat dat extreem is"", vertelt Stefan Willems, die zijn kosten onder meer heeft gedrukt met co-housing.
""Met minder dan 100.000 euro loont het niet de moeite te focussen op zelfstandig beleggen. De tijd die je dat kost, weegt niet op tegen het beetje meer rendement dat je haalt dan wanneer je het uitbesteedt.
Die tijd spendeer je beter aan het verlagen van je uitgaven en het verhogen van je inkomsten"", zegt Stefan Willems, die blogt op zijn site Janneke van den Brink investeerde het extra kapitaal uit haar verhoogde hypotheek in een extra woning, die ze verhuurt.
""Het verandert je ook als mens. Je komt meer voor jezelf op, door bijvoorbeeld te onderhandelen over je loon. Heel weinig werknemers doen dat"", voegt Stefan Willems eraan toe.",Pdf Trend 1.pdf,40
6040450.xml,"De wereldgemeenschap stelde zich een verheven doel: zodra er een vaccin tegen corona beschikbaar was, zou het eerlijk worden verdeeld. Dat project dreigt te mislukken door het egoïsme van de rijke landen.  
    
    ","Vaccinatie in arme landen dreigt op de lange baan terecht te komen 
    Niemand denkt nog aan delen 
    Een week voor Kerstmis had Canada een geschenk voor de wereld: een paar miljoen dosissen van het meest begeerde spul dat je op dit moment met geld kunt kopen. Het land zal zijn overtollige vaccindosissen doneren aan arme landen die het risico lopen de distributieslag te verliezen, zei een regeringsvertegenwoordiger in een videoconferentie. Onder de deelnemers bevonden zich leden van de Wereldgezondheidsorganisatie (WHO), de vaccinatiealliantie Gavi, de CEO’s van drie grote farmabedrijven en gezondheidsdeskundigen uit de hele wereld. De stemming was hoopvol. Het Verenigd Koninkrijk was net begonnen met zijn inentingscampagne. Het einde van de pandemie leek binnen handbereik. 
      Toen vroeg een journalist of Canada, dat per hoofd van de bevolking meer vaccins in voorraad heeft dan gelijk welk ander land, van plan was de dosissen onmiddellijk te leveren, of pas zodra een groot deel van de Canadezen is ingeënt. Bij welke drempel zou het land bereid zijn een deel van zijn rijkdom aan vaccins op te geven? De vertegenwoordiger pauzeerde. Men moet begrijpen dat dit buitengewone tijden waren, zei ze aarzelend. Ze wilde zich niet binden. 
      Het was een duidelijke boodschap, vooral voor de arme landen. Ten eerste zijn rijke landen zoals Canada bereid met hen te delen, maar alleen onder voorwaarden die de rijken opleggen. Ten tweede zijn het misschien niet degenen die het geneesmiddel het meest nodig hebben die het krijgen, maar degenen die er het meest voor betalen. 
    
    Wachten tot 2023 
    Het coronavirus is niet de eerste recente pandemie die de ongelijkheid tussen rijk en arm aan het licht bracht. Tijdens de dodelijkste fase van de hiv-pandemie, midden jaren negentig, stierven jaarlijks 2 miljoen mensen, de meesten in zuidelijk Afrika. Het duurde jaren voor levensreddende medicijnen hun weg naar het continent vonden. Een van de oorzaken: het winstbejag van de westerse farmabedrijven. In 2009 volgde H1N1. Slechts zeven maanden na de eerste uitbraak was er een vaccin tegen de Mexicaanse griep. Maar de rijke landen kochten het op. Tegen de tijd dat de eerste arme landen er toegang toe kregen, was de pandemie al voorbij. 
      Deze keer zouden de dingen eerlijker moeten verlopen. Covax werd opgericht, een consortium van particuliere en overheidsdonoren voor de distributie van het coronavaccin. Onder leiding van de WHO, de vaccinatiealliantie Gavi en de onderzoeksalliantie Coalition for Epidemic Preparedness Innovations (Cepi), is Covax in april 2020 van start gegaan. Het doel is tegen eind dit jaar 2 miljard vaccindosissen te leveren. Bijna alle landen in de wereld hebben zich bij het initiatief aangesloten, waaronder onlangs de Verenigde Staten. “Niemand is veilig tot iedereen veilig is”, is het motto. 
      Negen maanden later zijn er weinig tekenen van solidariteit. Volgens het Duke Global Health Institute heeft 16 procent van de wereldbevolking 60 procent van de beschikbare vaccins in handen gekregen. In plaats van alleen op Covax te vertrouwen hebben de Europese Unie, het Verenigd Koninkrijk en Canada massaal rechtstreeks vaccins besteld bij de fabrikanten, waardoor de markt voorlopig is geblokkeerd. De prijzen gaan omhoog. En nu de vaccinatiecampagnes in Europa, de Verenigde Staten en elders met tegenslagen te kampen hebben, denkt bijna niemand daar nog aan delen. 
      De Britse regering is van plan elke volwassene tegen de herfst een eerste dosis van het vaccin aan te bieden. Duitsland streeft ernaar tegen die tijd bijna twee derde van de bevolking gevaccineerd te hebben. In Israël, dat sneller vaccineert dan enig ander land, komen de eerste jongeren aan de beurt. In landen als Oekraïne, Mozambique en Colombia zou het daarentegen tot 2023 kunnen duren voordat er voldoende vaccins zijn om de volledige bevolking te beschermen. 
    
    Twee vaccinatieblokken 
    Ondertussen groeit de frustratie, zelfs bij de WHO. Het was terecht dat regeringen eerst medisch personeel, verzorgers en ouderen vaccineerden, zei WHO-chef Tedros Adhanom Ghebreyesus half januari. “Maar het is niet juist dat gezonde volwassenen in rijke landen worden gevaccineerd voordat gezondheidswerkers en ouderen in arme landen kunnen worden ingeënt.” Tot dusver zijn meer dan 39 miljoen vaccindosissen toegediend in ten minste 49 rijke landen, zei hij. In een van de armste landen zijn slechts 25 dosissen toegediend. “Niet 25 miljoen, niet 25.000, maar 25. De wereld staat aan de rand van een catastrofale morele mislukking”, zei Tedros, een Ethiopiër. 
      De WHO vreest dat de wereld in twee vaccinatieblokken uiteenvalt. Aan de ene kant een kleine elite van landen die hun bevolking in hoge mate immuniseren. Die landen zouden hun economie kunnen stimuleren, theaters en scholen heropenen en het internationale toerisme stimuleren door onderling reiscorridors op te zetten. Aan de andere kant zou de pandemie blijven woeden in grote delen van Latijns-Amerika, Afrika en Azië, waar de meerderheid van de wereldbevolking woont. 
      Maar een uitgestelde vaccinatiecampagne in arme gebieden houdt ook gevaren in voor de rijke landen. Zij zouden onder meer moeten vrezen voor verdere mutaties in de volgende jaren, zoals degene die in het Verenigd Koninkrijk en Zuid-Afrika zijn ontdekt, en die in het ergste geval de doeltreffendheid van de vaccins in gevaar brengen. Bovendien zou de wereldeconomie trager herstellen omdat de toeleveringsketens in de ontwikkelingslanden en de opkomende landen gedeeltelijk zouden worden onderbroken. 
      In een nieuwe studie waarschuwen economen dat een ongelijke verdeling van het vaccin de wereldeconomie tussen 1,8 en 3,8 biljoen dollar schade kan berokkenen, ervan uitgaand dat de ontwikkelingslanden tegen het eind van het jaar de helft van hun bevolking kunnen inenten. In het slechtst denkbare scenario zijn de bevolkingen in de rijke landen midden dit jaar volledig gevaccineerd, terwijl de arme landen grotendeels worden uitgesloten. De schade zou dan 9 biljoen dollar bedragen. Het zou dus voor alle betrokkenen de moeite waard zijn het vaccin zo snel mogelijk en zo eerlijk mogelijk over de hele wereld te verspreiden. 
      Maar pas eind januari verklaarde de Europese Commissie dat bedrijven alleen nog maar vaccins uit de Europese Unie zouden kunnen uitvoeren met toestemming van Brussel, tenzij het om humanitaire leveringen ging. Kort daarvoor kondigde het farmaceutische bedrijf AstraZeneca aan dat het tegen eind maart slechts 31 miljoen doses aan de Europese Unie zou kunnen leveren in plaats van 80 miljoen. In heel Europa zijn de mensen boos omdat de vaccinatie zo traag vordert. “De druk op de regeringen is immens”, zegt Krishna Udayakumar, directeur van het Amerikaanse onderzoeksinstituut Duke Global Health Innovation Center. Het is begrijpelijk dat de Europese Unie haar burgers wil beschermen, “maar beleidsmakers moeten zich bewust zijn van de langetermijngevolgen”. 
    
    Trage organisatie 
    Precies datgene wat Covax wilde voorkomen, gebeurt nu. In plaats van samen te werken beconcurreren de landen elkaar. Ze hadden hun marktmacht moeten bundelen, waardoor de prijzen zouden zijn gedaald en het risico voor elke regering zou zijn verminderd. Ondertussen zouden arme landen toegang hebben gekregen tot vaccins met een korting dankzij subsidies van rijke landen. Er zijn 92 landen die in aanmerking komen voor Covax, van Bolivia over Ethiopië tot Pakistan. Maar het is onduidelijk wanneer het eerste vaccin de mensen in die landen zal bereiken. Tot nu toe is er nog geen enkele dosis via Covax verstuurd. Richard Mihigo, een van de leiders van de WHO-vaccinatie-inspanningen in Afrika, zegt dat de rijke landen bijna alle vaccins hebben opgekocht terwijl zij de financiering voor Covax aan het regelen waren. 
      “De traagheid van de organisatie is een klap in het gezicht van de wereldgezondheid”, zegt vaccinatie-expert Kate Elder. Ze is een van de leiders van de Access-campagne van Artsen zonder Grenzen, die de toegang tot betaalbare geneesmiddelen wil verbeteren. “We horen veel klachten van regeringen die afhankelijk zijn van Covax”, zegt Elder. Er is een gebrek aan duidelijke tijdschema’s en aansprakelijkheidskwesties worden niet opgehelderd. “Nogal wat regeringen zijn bezorgd om grote sommen geld naar Covax te sturen zonder daar betrouwbare toezeggingen voor terug te krijgen. Velen weten niet wat ze voor hun geld zullen krijgen en wanneer.” Ze dringt erop aan dat overeenkomsten met farmaceutische bedrijven openbaar worden gemaakt. Het moet ook duidelijk zijn waar, wanneer en hoe het vaccin wordt toegediend. 
      Intussen kopen veel landen die het zich kunnen veroorloven, vaccins via hun eigen kanalen. Zuid-Afrika sloot een overeenkomst voor AstraZeneca-vaccins van Indiase makelij. De Seychellen zijn begonnen met een inentingscampagne met vaccins die door de Verenigde Arabische Emiraten zijn geschonken. De Afrikaanse Unie heeft onlangs haar eigen deel vaccins besteld voor 270 miljoen dollar, met als leveranciers Pfizer, AstraZeneca en Johnson & Johnson. “Arme landen worden geconfronteerd met een kunstmatig gecreëerd aanbodtekort als gevolg van de structurele tekortkomingen van Covax”, aldus Elder. “Ze moeten nemen wat zij op de wereldmarkt kunnen krijgen, soms tegen hogere prijzen.” 
      India en Zuid-Afrika hebben de WHO daarom verzocht de octrooibescherming op coronageneesmiddelen tijdens de pandemie op te schorten. Dan zouden fabrikanten van generieke geneesmiddelen in de opkomende landen de geneesmiddelen zonder vergunning en veel goedkoper kunnen produceren. Bijna honderd landen hebben zich bij dat voorstel aangesloten. Maar de Verenigde Staten, de Europese Unie, het Verenigd Koninkrijk, Noorwegen, Zwitserland, Japan, Canada, Australië en Brazilië blokkeren de stap. 
    
    De wanhoop groeit 
    Veel ontwikkelde landen geven de voorkeur aan hun eigen oplossing, die de regeringen meer controle geeft: vaccindonaties zoals Canada en Frankrijk die hebben voorgesteld. Ook de Europese Commissie steunt dat idee, althans in theorie. Een van de weinige landen die tot dusver hebben toegezegd naast hun eigen nationale vaccinatiecampagne ook vaccins te doneren, is Noorwegen. 
      Die gierigheid zou zich kunnen wreken. Want het gat dat het Westen achterlaat, vullen anderen graag op. “De wanhoop groeit in lagelonenlanden. Burgers eisen zo snel mogelijk bescherming van hun regeringen”, zegt Krishna Udayakumar. “Maar die landen hebben vaak enkel toegang tot vaccins uit landen waar er niet voldoende gegevens zijn over de veiligheid en de werkzaamheid.” 
      Landen als China en Rusland zijn vaak de enige die aan ontwikkelingslanden leveren. India, dat over enkele van de grootste vaccinfabrieken ter wereld beschikt, heeft onlangs meer dan 3 miljoen dosissen aan zijn Zuid-Aziatische buren gegeven. Maar India handelt niet alleen uit altruïstische overwegingen, evenmin als Rusland en China. Alle drie hebben zij erkend dat vaccindiplomatie geen liefdadigheidsproject is. Het is een kans om hun invloed en politieke slagkracht in de wereld te vergroten.  
    
    ",Trend magazine,https://trends.knack.be/economie/beleid/vaccinatie-in-arme-landen-dreigt-op-lange-baan-terecht-te-komen/article-longread-1698921.html,"De wereldgemeenschap stelde zich een verheven doel: zodra er een vaccin tegen corona beschikbaar was, zou het eerlijk worden verdeeld. Dat project dreigt te mislukken.                                                                                                                                                                                                                                                                                                                               Het coronavirus is niet de eerste recente pandemie die de ongelijkheid tussen rijk en arm aan het licht bracht.                                                                                                                                                                                                                                                                                                                                          de Europese Unie, het Verenigd Koninkrijk en Canada massaal rechtstreeks vaccins besteld bij de fabrikanten, waardoor de markt voorlopig is geblokkeerd.                                                                   In landen als Oekraïne, Mozambique en Colombia zou het daarentegen tot 2023 kunnen duren voordat er voldoende vaccins zijn om de volledige bevolking te beschermen.                                                                                                                                                                                                                                                                                                                                                                                                                                                                 het is niet juist dat gezonde volwassenen in rijke landen worden gevaccineerd voordat gezondheidswerkers en ouderen in arme landen kunnen worden ingeënt.               ",Pdf Trend 1.pdf,23
6040458.xml,"De coronacrisis geeft een boost aan de verkoop van voedingssupplementen, een nieuwkomer in de consumptieprijsindex. Het imago van die vaak verguisde voorschriftvrije producten verbetert zienderogen. “Eindelijk krijgen voedingssupplementen de rol die ze verdienen”, zegt Paul Coussement, de topman van marktleider Metagenics.  
    
    ","Corona stimuleert de verkoop van voedingssupplementen 
    ‘Er wordt gezegd dat onze producten gevaarlijk zijn. Allemaal mythes’ 
    Artsen en voedingsdeskundigen beschouwden voedingssupplementen lange tijd als overbodig en nutteloos. Paul Coussement, de voorzitter van de koepelorganisatie Belgian Food Supplement Federation (be-sup), zag het tij keren, en dat is deels te danken aan de coronacrisis. De 61-jarige Leuvense bio-ingenieur is ook de topman voor Europa van Metagenics. Dat Amerikaanse bedrijf, hier bekend van merken als MetaRelax, Bactiol en het nieuwe Immudefense, heeft in Oostende zijn Europese hoofdkwartier en productiecentrum. “De absolute marktleider worden, groten à la Bayer overtreffen, is onmogelijk”, zei Coussement tien jaar geleden in Trends. “Maar intussen zijn we iedereen voorbijgestoken”, klinkt het nu. Het maakt dat Metagenics voor het negende jaar op rij werd genomineerd voor de Trends Gazellen, de rangschikking van de snelst groeiende bedrijven. 
      De coronacrisis was een gamechanger voor de voedingssupplementensector, zegt Coussement. Vorig jaar groeide de verkoop van immuniteitgerelateerde supplementen enkele maanden met 74 procent. Vooral de boodschap dat supplementen als vitamine D en C, zink en selenium de weerstand tegen het coronavirus opkrikken, is intussen wijdverspreid. Maar voor Coussement is het nog veel belangrijker dat ook artsen en apothekers steeds vaker voedingssupplementen omarmen. Een enquête van de Artsenkrant toont aan dat 65 procent van de huisartsen ze voorschrijft. Het is lang anders geweest. “We hebben hard moeten vechten om die geloofwaardigheid te krijgen”, zegt Coussement. “Er heersen nog altijd veel taboes en axioma’s in onze wereld. Er wordt gezegd dat onze producten voor niets goed zijn, of zelfs gevaarlijk. Allemaal mythes. Soms weten we niet meer waar die vandaan komen. Ze worden gewoon almaar herhaald.” Dat veel experts zich blijven afzetten tegen supplementen, kan Coussement dan ook niet vatten. “Neem de recentste enquête van het ministerie van Volksgezondheid over wat de Belg eet. Daarin staat dat amper 5 procent voldoende groenten eet en 9 procent voldoende fruit. Terwijl vitaminetekorten enorme risico’s kunnen inhouden.” 
    
    Hoe verklaart u die weerstand? 
    
    
        PAUL COUSSEMENT. “Diëtisten worden in België nog altijd opgevoed en opgeleid met het idee dat voedingssupplementen niet passen in een gezonde voeding. Daar leeft het dogma dat ze die niet mogen ondersteunen. Het is not done dat iemand uit de diëtistenwereld durft te beweren dat het interessant of goed kan zijn om voedingssupplementen te nemen. En vrijwel alle experts die de media aanspreken over voedingssupplementen, komen uit die hoek. Neem ook de overheidsaanbevelingen voor gezonde voeding, met die voedingsdriehoeken en -piramides: voedingssupplementen worden daarin doodgezwegen. Maar tegelijk tonen studies van Volksgezondheid wel aan dat één op de drie Belgen voedingssupplementen neemt. Dat is geen klein fenomeen, het is helemaal ingeburgerd. De consument vraagt niks liever dan goede informatie. Maar wat krijgt hij of zij te horen? ‘Pas op, je kunt er ziek van worden.’ Terwijl supplementen legaal op de markt zijn en voldoen aan alle veiligheidseisen. We vechten dat telkens aan op basis van wetenschap. Wij baseren ons ook alleen maar op wat officieel toegelaten is door de European Food Safety Authority (EFSA). Die waakt over alle gezondheidsbeweringen. Als je iets zegt over pakweg vitamine C, kun je enkel melden wat is goedgekeurd door de EFSA. We worden daarop ook gecontroleerd door het Federaal Agentschap voor de Veiligheid van de Voedselketen (FAVV).” 
    
    Een van de oude stellingen is dat de vitamines A, D, E en K zich opstapelen in het lichaam. 
    
    
        COUSSEMENT. “Dat is inderdaad een van die mythes. Of dat je van vitamine C nierstenen krijgt. Mensen worden nodeloos schrik aangejaagd. Heel die discussie over de nadelige effecten dateert van twintig jaar geleden. Wie daarmee nu nog mee afkomt, weet niet wat er intussen is gebeurd. Wij pleiten trouwens voor systemen van waarheidscontrole. Zeker in deze wereld waarin het zo gemakkelijk is iets te beweren over de negatieve effecten van voeding in het algemeen of van voedingssupplementen in het bijzonder. Op het internet vind je de zotste beweringen. Je kunt er niets tegen doen, ook al is het volledig gelogen. Daar maak ik mij zorgen over. We hopen dat we daarbij hulp krijgen van de overheid. Overheden, professoren en experts zouden moeten zeggen wat klopt, niet alleen wat fout is. Daar is nog veel werk aan.” 
    
    Hoe overtuigt u de artsen? 
    
    
        COUSSEMENT. “Niet door hen te intimideren (lacht), maar met een heel eerlijk en open gesprek over de feiten. We vragen artsen om te kijken naar de realiteit en zich niet te laten meeslepen door loze beweringen. Wij verkopen geen gebakken lucht. We komen niet af met enorme beweringen waar we later op moeten terugkomen. Geloofwaardigheid is een kwestie van vertrouwen creëren en relaties op lange termijn. Het is onze plicht om geen zotte beweringen te doen in onze boodschappen.” 
    
    De coronacrisis is een gamechanger voor uw sector. 
    
    
        COUSSEMENT. “Ja, absoluut. En niet alleen voor onze manier van werken. Ook in de medische wereld zijn dingen veranderd, er wordt ingezien dat voedingssupplementen het verschil kunnen maken. Neem vitamine D. Niemand beweert dat je dankzij vitamine D geen covid krijgt, maar dat supplement kan wel het gevecht ertegen ondersteunen. Die bewustwording speelt in ons voordeel. Wij hebben een aha-gevoel. Eindelijk krijgen de voedingssupplementen de rol die ze verdienen. 
      “Als je tien jaar geleden bij een dokter aanklopte en begon over voedingssupplementen, zegden twee op de drie artsen dat het hen niet interesseerde. Slechts één op de tien schreef ze voor. Dat is totaal veranderd. Nu zal één op de tien misschien nog zeggen dat hij of zij dat niet doet. De andere zijn daarin geïnteresseerd, en zeker de helft doet het regelmatig.” 
    
    Wat was de impact op uw business? 
    
    
        COUSSEMENT. “Vanaf maart hebben we de vraag naar vitamine D enorm zien stijgen. Dokters schreven die vaak voor. We hadden het lang moeilijk om te voldoen aan de vraag. Toen volgde de tweede besmettingsgolf. In september hebben we een product gelanceerd met de vier componenten waarvan wetenschappelijk bewezen en juridisch aanvaard is dat ze de immuniteit kunnen ondersteunen: vitamine D en C, selenium en zink. Dat is een enorm succes. Zoiets hadden we nog nooit meegemaakt.” 
    
    Nochtans waarschuwt de Hoge Gezondheidsraad (HGR) openlijk dat vitamines en mineralen geen wondermiddelen tegen covid-19 zijn. 
    
    
        COUSSEMENT.”De negatief klinkende titel stoort me nog altijd, want wie zou het in zijn hoofd halen om vitamine D en zink als een wondermiddel te bestempelen? Feit is dat in dat advies van de HGR het belang van zowel vitamine D als van zink goed wordt uitgelegd. Het advies onderbouwt dat die vitaminen en mineralen het immuunsysteem ondersteunen. Die erkenning van de preventieve rol van vitamine D en zink door de HGR is voor mij een positieve doorbraak. Maar we zien bijvoorbeeld evengoed een stijging in de vraag naar onze probiotica, die via de darm het immuniteitssysteem ondersteunen. Bijna alle producten zijn mee gegroeid. Alle bedrijven die zulke vitaminen en mineralen produceren, hebben er voordeel van ondervonden. We zien heel veel nieuwe gebruikers. 
      “Door corona hebben we ook een sprong van drie jaar gemaakt in de verkoop via het internet. Een kwart tot 30 procent van de verkoop van voedingssupplementen gaat al via webshops. We hadden nooit gedacht dat die onlinebusiness zo zou groeien. De Newpharma’s en de Farmalines doen gouden zaken, maar vergeet niet dat zowat vijftig apotheken ook een eigen webshop hebben.” 
    
    Vloekt dat met uw businessmodel om vooral via de apotheek en arts te werken? 
    
    
        COUSSEMENT. “Wij moeten inderdaad altijd advies kunnen geven. Dat kan niet bij retailers als Carrefour, Kruidvat en andere. Daarom mikken wij op de apotheek.” 
    
    Metagenics is nu de marktleider in ons land. 
    
    
        COUSSEMENT. “De voorbije tien jaar, voor corona, groeide de markt jaarlijks gemiddeld met 3 tot 5 procent. In die markt groeiden wij telkens met minstens 15 procent. Zo win je marktaandeel. En zo hebben we het Duitse Merck in 2019 bijgehaald als het nummer één (Merck, bekend van het vitaminemerk Omnibionta, verkocht in 2018 zijn tak voedingssupplementen aan Procter & Gamble, nvdr). We hebben onze strategie ook heel duidelijk bepaald: de medische wereld is onze partner. Wat wij doen, moet passen in hun kraam. Zo hebben we een gamma producten ontwikkeld voor mensen die een maagverkleining hebben ondergaan. Die patiënten moeten dagelijks voedingssupplementen nemen.” 
    
    En wat na deze crisis? 
    
    
        COUSSEMENT. “Als artsen advies geven, zullen ze sneller denken aan voedingssupplementen, omdat ze een verschil hebben gemaakt tijdens de coronacrisis. Die producten zijn dus een blijver, ook omdat de groepsimmuniteit moeilijk haalbaar zal zijn en we de komende jaren dus nog zo hard mogelijk moeten blijven vechten tegen het virus. Dus moeten we zorgen dat ons immuunsysteem optimaal werkt.”  
    
    ",Trend magazine,https://trends.knack.be/economie/bedrijven/hoe-corona-de-verkoop-van-voedingssupplementen-stimuleert/article-longread-1698955.html,"Artsen en voedingsdeskundigen beschouwden voedingssupplementen lange tijd als overbodig en nutteloos.
Vooral de boodschap dat supplementen als vitamine D en C, zink en selenium de weerstand tegen het coronavirus opkrikken, is intussen wijdverspreid.
Maar voor Coussement is het nog veel belangrijker dat ook artsen en apothekers steeds vaker voedingssupplementen omarmen.
Dat veel experts zich blijven afzetten tegen supplementen, kan Coussement dan ook niet vatten.
""Als je tien jaar geleden bij een dokter aanklopte en begon over voedingssupplementen, zegden twee op de drie artsen dat het hen niet interesseerde. Slechts één op de tien schreef ze voor. Dat is totaal veranderd. Nu zal één op de tien misschien nog zeggen dat hij of zij dat niet doet. De andere zijn daarin geïnteresseerd, en zeker de helft doet het regelmatig.""",Pdf Trend 1.pdf,0
6040464.xml,"Het stelsel van de tijdelijke werkloosheid heeft de Belgische arbeidsmarkt in coronatijden mee voor een ramp behoed. Maar het was ook een periode van gemiste kansen: bitter weinig Belgen speelden in op tijdelijke jobkansen elders en de opleidingsmarkt viel stil. Ondertussen blijft het wachten op een gepaste exitstrategie voor wanneer de tijdelijke werkloosheid en de steunmaatregelen worden afgebouwd.  
    
    ","Na corona komen de gebreken van onze arbeidsmarkt weer aan de oppervlakte 
    Als de beschermende stolp wordt weggehaald 
    Suzy werkte jarenlang in een horecazaak aan de kust en kwam door de coronapandemie al twee keer voor een lange periode in de tijdelijke werkloosheid terecht. Ook al bleef haar contract behouden en kreeg ze een werkloosheidsuitkering plus enkele toeslagen, toch besloot ze ander werk te zoeken, want thuis zitten wilde ze niet. Ze is nu aan de slag bij de supermarktketen Lidl en wil straks niet meer terug naar de horeca. 
      Corona aangrijpen om een carrièreswitch te maken of in te gaan op een al dan niet tijdelijke jobkans in plaats van als tijdelijke werkloze te wachten op betere tijden: het gebeurt, maar het was het voorbije jaar een zeldzaamheid. Neem de luchtvaartsector. Brussels Airport en omgeving stelden voor de crisis bijna 24.000 mensen tewerk. In maart 2020 werd zowat 70 procent van het personeel tijdelijk werkloos. Via Aviato, de tewerkstellingscel op de luchthaven, werd het project Turnaround opgezet, dat transities naar ander werk moest bevorderen. Onder meer bpost zocht op een bepaald moment 2000 extra mensen en probeerde een deel van het getroffen luchtvaartpersoneel te mobiliseren. Met weinig succes: slechts acht mensen maakten de sprong. 
      Ook de retailgroep Colruyt lanceerde een oproep aan tijdelijke werklozen uit zwaar getroffen sectoren, om te komen werken in de winkels, de distributiecentra en de productieateliers van de groep. Er was plaats voor 2000 werknemers. In enkele weken kwamen zich 5600 kandidaten aandienen, maar het oorspronkelijke opzet om de tijdelijke plaatsen in te vullen met tijdelijke werklozen bleek slechts deels gerealiseerd. 60 procent waren gewone werklozen die via een interim-contract aan de slag konden. 
    
    Weinig interesse in opleidingen 
    Volgden de tijdelijke werklozen dan eerder een opleiding om hun competenties in tijden van inactiviteit te verhogen? Ook dat niet. Uit de Covitat-studies van econoom Ive Marx (UA) over de impact van corona op de arbeidsmarkt blijkt dat vanaf het tweede kwartaal van 2020 slechts 2,9 procent van de tijdelijke werklozen een opleiding volgde, tegenover 6 procent van de werkenden. Van de werkenden die minder uren werkten dan gewoonlijk lag de deelname zelfs hoger met 8,1 procent. Tijdelijke werkloosheid was en is in vele gevallen dus thuis wachten op betere tijden. 
      Toch tonen de cijfers aan dat een veralgemeend stelsel van tijdelijke werkloosheid tijdens de coronacrisis noodzakelijk was. De Belgische werkloosheidsgraad nam in 2020 nauwelijks toe, omdat de tijdelijke werkloosheid ontslagrondes heeft vermeden (zie kader De stijging van de werkloosheid is verwaarloosbaar in 2020). “Eigenlijk is de tijdelijke werkloosheid nu een betere graadmeter van wat er economisch gebeurt dan de werkloosheid”, zegt professor Ludo Struyven, die verbonden is aan het Hoger Instituut voor de Arbeid (HIVA) van de KU Leuven. “De regelgeving is niet veranderd en toch is het aantal tijdelijke werklozen tijdens de tweede golf ruim gehalveerd tegenover april: van meer dan 30 procent naar 10 à 15 procent van de loontrekkenden (zie grafiek Tijdelijke werkloosheid halveert). Dat is een teken van een voorzichtig herstel. Dat is ook een parameter om dat royale systeem stap voor stap strenger te maken.” 
      De vraag rijst wat er zal gebeuren als die pauzeknoppen voor onze economie niet langer worden ingedrukt. Op 31 maart loopt de huidige regeling rond tijdelijke werkloosheid ten einde en wordt de beschermende stolp over de arbeidsmarkt weggehaald. De werkgeversorganisaties lobbyen wel voor een verlenging in een aantal sectoren. Ook tal van steunmaatregelen voor bedrijven zullen de komende maanden worden afgebouwd. 
      “Ik denk niet dat je de bestaande regeling rond tijdelijke werkloosheid abrupt moet afschaffen”, zegt Struyven. “De timing van de exitstrategie is heel belangrijk. Ik zou de regeling geleidelijk strenger maken. Neem de uitkering die 70 procent van het loon bedraagt, met toeslagen erbij. Die compensaties kunnen worden afgebouwd. Daarnaast kun je de ondergrens voor het omzetverlies die bedrijven toegang verleent tot het stelsel geleidelijk selectiever maken.” 
    
    Ontslagen 
    Verschillende sectoren, zoals de evenementenbranche en de horeca, geven nu al het signaal dat het einde van de tijdelijke werkloosheid zal leiden tot ontslagen. Het verleden leert dat dat onvermijdelijk is. Ondernemingen die minder levensvatbaar zijn, zullen op termijn moeten overgaan tot een herstructurering. In 2011, een jaar voordat Ford Genk sloot, werd nog de helft van de arbeidsdagen in het systeem van de tijdelijke werkloosheid geplaatst. 
      Er zullen ook werknemers worden ontslagen die als tijdelijke werklozen niet zijn ingegaan op een aanbod om een opleiding te volgen of een tijdelijke opdracht elders uit te voeren. Volgens arbeidsexperts is dat een gemiste kans die hun toekomstperspectieven beperkt. “Ik kan begrijpen dat personen in de tijdelijke werkloosheid niet zomaar elders gaan werken. Hun werkgever heeft hen liever bij de hand als ze sneller weer nodig zijn dan gedacht. Maar meer in het algemeen merk ik dat Nederland het een stuk dynamischer heeft aangepakt”, zegt Struyven. “Wanneer een werknemer daar tussen juni en september werd ontslagen of zijn contract niet werd verlengd, moest de werkgever een verklaring ondertekenen waarin hij de ex-werknemer zou helpen bij de zoektocht naar nieuw werk. Die regel werd strenger in het najaar. Hier blijft het wachten op een exitstrategie voor de arbeidsmarkt die naam waardig.” 
      In Vlaanderen lijkt het niet echt hoogdringend. Het aantal openstaande vacatures daalt van 50.000 naar 40.000, waarmee we op het niveau van 2017 en 2018 zitten. Dat is een dalende vraag, maar geen ineenstorting (zie grafiek Krapte op de arbeidsmarkt blijft hoog). Maar dat is volgens Sonja Teughels, senior adviseur arbeidsmarkt bij de werkgeversorganisatie Voka, niet geruststellend. De structurele gebreken van onze arbeidsmarkt komen nu al naar boven, schrijft ze in een studie over de arbeidsmarkt na corona. “Wie kort werkloos is, vindt wel nog de weg naar openstaande vacatures. Maar wie langdurig werkloos is, één tot twee jaar, heeft een groter probleem. De kans om ooit nog een baan te vinden is klein en de kans op blijvende inactiviteit is groot”, zegt ze. 
      Het Covitat van Ive Marx toont aan dat er een grotere verschuiving plaatsvindt vanuit de werkloosheid naar de inactiviteit. Van wie in het eerste kwartaal van 2019 werkloos was, had 20 procent in het tweede kwartaal een baan. 30 procent kwam in de inactiviteit terecht. Van de Vlaamse werklozen in de eerste drie maanden van 2020 had in het tweede kwartaal slechts 10 procent opnieuw een baan en meer dan 40 procent werd inactief en stelde zich niet meer beschikbaar op de arbeidsmarkt. Een goede exitstrategie met een focus op activering is nodig, volgens Teughels. “We hebben nu de kans om lessen te trekken uit wat er op dat domein misliep tijdens de lockdowns. De hindernissen van toen kunnen we vermijden of overwinnen.” 
    
    Wantrouwen tegenover cumul 
    Een eerste hindernis is de klassieke werkloosheidsval, die in 2020 ook voor tijdelijke werklozen gold. Een uitkering is zo hoog dat een andere of een nieuwe baan aanvaarden financieel oninteressant is. De regering verhoogde de uitkeringen voor de tijdelijke werkloosheid wegens corona van 65 tot 70 procent van het brutoloon, geplafonneerd op 2754,76 euro. Er kwam nog een supplement van de RVA bij, en soms een van de sector en de werkgevers om – goedbedoeld – het financiële verlies te beperken. Dat kwam voor sommigen neer op een uitkering gelijk aan 90 procent van hun loon. 
      Waarom zou je dan een baan aannemen, zeker als de uitkering wordt stopgezet en je in een sector terechtkomt met lagere loon- en arbeidsvoorwaarden? De federale regering nam vorig jaar maatregelen om een tijdelijke overstap aan te moedigen door de cumul van de uitkering en het loon mogelijk te maken, maar het kader daarvoor was te stringent. Het gold bijvoorbeeld enkel voor land- en bosbouw. Bij de tweede coronagolf volgde wel een uitbreiding naar de zorgsector. “De politiek reageerde daar heel defensief op”, vertelt Teughels. “Het moest het een of het ander zijn: thuis of werken zonder uitkering. Die cumul kon enkel voor de asperge- en de aardbeienpluk, en werd dan uitgebreid naar de zorg en het onderwijs. Ondertussen waren er vraagpieken in de retail, maar dat lag plots veel moeilijker.” 
      Ook uit de opleidingstrajecten vallen lessen te trekken. In Vlaanderen kon de VDAB pas in juni gegevens van tijdelijke werklozen binnenhalen. “Die data worden door verschillende actoren beheerd: de RVA, de Kruispuntbank van de Sociale Zekerheid en de vakbonden, die de uitkeringen uitbetalen”, zegt Teughels. “Dat leidde tot een vertraging in de aangeleverde data. De VDAB weet wie een maand geleden tijdelijk werkloos was, maar niet wie het vandaag is.” Daarnaast zijn de VDAB-opleidingen vrijwillig. “Een verplichting of incentive om een opleiding te volgen kan deel uitmaken van de exitstrategie”, stelt Teughels, “Tenminste voor sectoren die nog lang dicht blijven of op een laag pitje staan, zoals de luchtvaart en de evenementen.” 
    
    Loonsubsidie naar Nederlands voorbeeld 
    Teughels is van oordeel dat het tijd is om werk te maken van het Nederlandse systeem van loonsubsidies als alternatief voor de tijdelijke werkloosheid. Dat is ook naar hier overgewaaid, waar het wordt toegepast in de reissector. Die krijgt van de federale regering 30 miljoen euro steun. Het gaat om een loonkostensubsidie, waardoor het personeel grotendeels aan de slag kan blijven, zoals medewerkers die klanten informeren en begeleiden, en annuleringen van reizen afhandelen. Maar de bedrijven in de sector moeten het personeel ook opleidingen aanbieden, zodat ze zich kunnen voorbereiden op de transities in de sector. 
      Dat heet in Nederland de Noodmaatregel Overbrugging voor Werkgelegenheid (NOW). Het is een subsidie die op basis van de verwachte omzetdaling een deel van de loonsom dekt. Bedrijven moeten wel tegelijk investeren in opleiding, interne verschuivingen, nieuwe activiteiten en, als het niet anders kan, de transitie naar een andere baan, al dan niet met een herscholing. “De koppeling van de loonsubsidie aan de inspanningsplicht voor de werkgever is cruciaal”, weet Ludo Struyven. “De klemtoon ligt meer op omscholing. Ook bij ons zou daar meer aandacht voor moeten zijn.” 
      Bringme, een Leuvens technologiebedrijf dat in Nederland en België actief is, merkte het verschil. Het biedt virtuele recepties aan in diverse toepassingen, zoals een digitale conciërge voor appartementen of een systeem voor de automatische ontvangst van leveringen. Bij de eerste lockdown viel het bedrijf in België stil en werd het gros van de medewerkers tijdelijk werkloos. In Nederland gingen de activiteiten door via de loonsubsidie. De verkoopafdeling onderhield de contacten met de klanten en de installatie van virtuele receptieapparatuur werd nog afgehandeld. Na de lockdown kon de Nederlandse afdeling daardoor sneller weer op het oude niveau draaien. 
      Een laatste werkpunt is volgens de arbeidsmarktexperts een meer activerend herstructureringsbeleid. Het valt te verwachten dat als de steunmaatregelen aflopen, er diverse collectieve ontslagen aankomen. De federale regering plant een herziening van de wet-Renault die collectieve ontslagen regelt. “Die legt nu te veel de nadruk op het minimaliseren van de ontslagen en het maximaliseren van de vergoeding in plaats van de voorbereiding op toekomstige banen binnen of buiten de sector, desnoods na een opleiding”, zegt Teughels. “Ook daar is een versnelling aan de orde. Maar daar hoor ik weinig over praten. De focus ligt nog volop op de tijdelijke werkloosheid, terwijl de volgende ronde zal gaan over herstructurering, ontslagbegeleiding en mensen herplaatsen.”  
    
    ",Trend magazine,https://trends.knack.be/economie/beleid/na-corona-komen-de-gebreken-van-de-arbeidsmarkt-weer-aan-de-oppervlakte/article-longread-1698959.html,"Suzy werkte jarenlang in een horecazaak aan de kust en kwam door de coronapandemie al twee keer voor een lange periode in de tijdelijke werkloosheid terecht.
Ook al bleef haar contract behouden en kreeg ze een werkloosheidsuitkering plus enkele toeslagen, toch besloot ze ander werk te zoeken, want thuis zitten wilde ze niet.
""Ik kan begrijpen dat personen in de tijdelijke werkloosheid niet zomaar elders gaan werken. 
Hun werkgever heeft hen liever bij de hand als ze sneller weer nodig zijn dan gedacht. 
Maar meer in het algemeen merk ik dat Nederland het een stuk dynamischer heeft aangepakt"", zegt Struyven.
De regering verhoogde de uitkeringen voor de tijdelijke werkloosheid wegens corona van 65 tot 70 procent van het brutoloon, geplafonneerd op 2754,76 euro.
De focus ligt nog volop op de tijdelijke werkloosheid, terwijl de volgende ronde zal gaan over herstructurering, ontslagbegeleiding en mensen herplaatsen.""",Pdf Trend 1.pdf,32
6040473.xml,"Zonder chips rijdt een wagen niet. De wereldwijde autoproductie herneemt verrassend goed, maar een tekort aan de halfgeleiders veroorzaakt problemen. Der Spiegel,  
    
    ","Tekort aan halfgeleiders vertraagt economisch herstel 
    De honger naar chips 
    Door de lockdown zitten veel mensen thuis. Dat leidde tot een grote vraag naar computerspelletjes, laptops en tv’s. Op zijn beurt veroorzaakte dat een tekort aan chips ¬ essentiële onderdelen van die producten. Voor de consumentenelektronica blijven de problemen voorlopig beperkt. Al werden de Playstation 5 en de iPhone 12 wel met enkele weken vertraging gelanceerd. 
      De autoproducenten leden wel onder het tekort aan halfgeleiders. De autoproductie viel in het voorjaar van 2020 grotendeels stil door corona. De producenten van consumentenelektronica en computers zagen hun kans schoon, en kochten zoveel mogelijk halfgeleiders. Het gevolg is dat Fiat Chrysler, General Motors, Honda en Volkswagen Groep de voorbije weken hun productie moesten terugschroeven. Want een moderne wagen steekt vol chips en sensoren ¬ van de veiligheidsgordel, over het sturingssysteem en de remmen, tot de batterijen in een elektrische auto. Zonder elektronica rijdt een nieuwe auto gewoon niet. Carlos Tavares, de CEO van de fusiegroep Stellantis (Chrysler, Citroën, Fiat, Opel en Peugeot) haalde hard uit: “Ik wil een eerlijke behandeling voor mijn bedrijf. Ik sta open voor alle mogelijke oplossingen. Maar als het moet, zal ik hard terugslaan.” Lees: als de leveringen van chips niet gebeuren volgens de contractueel vastgelegde afspraken. Asawani Gupta, de COO van de Japanse producent Nissan, was iets toeschietelijker. “Elke producent krijgt het deel waarop hij recht heeft. Het is allemaal een kwestie van gelijke behandeling.” Nissan moest in Japan de productie van de Note verminderen door het tekort aan chips. 
      Volkswagen steunde vooral op haar toeleveraars Continental en Bosch voor de aanvoer van chips. Die hadden echter niet gerekend op een zo snelle en krachtige heropleving van de autoproductie en konden niet genoeg leveren. Sinds december heeft het Duitse autoconcern daarom een speciale werkgroep rond halfgeleiders. Die moet dagelijks beslissen welke fabriek hoeveel en welke chips krijgt. De productie van de populaire modellen Golf en Passat werd al deels gestopt. Bij dochter Audi werken 10.000 werknemers in de grote fabrieken van Ingolstadt en Neckarsulm deeltijds. Er wordt naarstig gezocht naar de schuldigen, vooral dus de toeleveraars. 
    
    Tsunami en kernramp 
    Voor de halfgeleidersproducenten is de auto-industrie niet de belangrijkste klant. De aankoopmacht van de consumentenelektronicamakers is veel groter. Apple is wereldwijd de grootste koper van chips. Slechts een tiende van de wereldwijde productie van halfgeleiders gaat naar de auto-industrie. Chips voor 5G-netwerken, datacentra en de nieuwste spelletjes van Sony en Microsoft leveren bovendien hogere winstmarges op. 
      De producenten van halfgeleiders beleven topmomenten. Volgens cijfers van het onderzoeksbureau World Semiconductor Trade Statistics groeide de markt in het coronajaar 2020 met 5 procent. In 2021 zou de groei versnellen naar 8,4 procent. De financiële consulent PWC begroot de markt op 575 miljard dollar. 
      De tekorten zullen niet snel verdwijnen. Investeringen in de uitbreiding van de productiecapaciteit vergen tientallen miljarden euro’s. Het omschakelen van de productie naar andere toepassingen neemt drie tot vier maanden in beslag. De levertermijnen van de grote producenten Intel, Broadcom, Texas Instruments en NXP bedragen hoe dan ook drie tot zes maanden. 
      De chipsindustrie benut haar productiecapaciteit permanent voor minstens 85 procent. IHS Markit verwacht daarom dat de problemen nog zeker een halfjaar aanhouden. Het onderzoeksbureau verwacht dat in het eerste kwartaal 670.000 wagens minder worden gebouwd. Richard Dixon, senior analist bij IHS Markit: “De productiecapaciteit voor halfgeleiders wordt optimaal benut. Dat soort problemen zien we telkens weer opduiken zodra de vraag herneemt na een economische recessie.” Volgens Marcus Berret, specialist bij de consulent Roland Berger, “is het geleden van de tsunami en de kernramp in Fukushima van 2011 dat we nog zulke aanzienlijke aanvoerproblemen hadden.” 
      Het Japanse Toyota heeft lessen getrokken uit de tsunami en de kernramp van Fukushima. Het werkt sindsdien met meer leveranciers en het legt grotere voorraden aan. Het Zuid-Koreaanse Hyundai heeft evenmin tekorten. Het stopte niet met de aankoop van halfgeleiders toen de fabrieken in het voorjaar van 2020 dicht gingen. Maar de meeste autoproducenten werken just in time. Daimler en Volkswagen zouden nu grotere voorraden willen aanleggen. 
      Het mag niet verbazen dat diverse chipproducenten al hebben aangekondigd dat ze hun prijzen zullen verhogen, ook al omdat de prijzen van hun grondstoffen zijn gestegen. Die producenten zijn NPX (Nederland), Renesas Electronics (Japan) en SMMicroelectronics (Zwitserland). Het probleem zou de volgende jaren zelfs nog nijpender worden, door de opmars van elektrische en zelfrijdende wagens. Volgens IHS Markit zijn de chips in elektrische wagens drie keer duurder dan die in een auto met een klassieke verbrandingsmotor. 
    
    Eigen productie eerst 
    Door het tekort aan chips nemen diverse landen het heft in eigen handen. China wil zijn halfgeleiders meer in eigen land produceren. De tekorten sinds december dwarsbomen er vooral de sterke verkoop van premiumwagens en elektrische modellen. 
      Zeventien landen van de Europese Unie, onder leiding van Duitsland, willen zwaar investeren in de productie van halfgeleiders. Minister van Economie Peter Altmaier (CDU) zwaait met miljarden euro’s subsidies. Maar volgens experts is 50 miljard euro een minimumbedrag. Voor privébedrijven hebben die investeringen dan weinig zin. De Europese halfgeleiders zullen duurder zijn, en de autoproducenten zullen niet uit solidariteit meer betalen voor Europese chips. “Dat is een dilemma”, zucht Marcus Berret van de consulent Roland Berger. “Voor de Europese economie zou dat een goede zaak zijn, terwijl het dat niet noodzakelijk is voor een individueel bedrijf. Maar daarmee blijft de auto van de toekomst heel afhankelijk van producenten in Azië. En voor die chipmakers is de auto-industrie niet meteen de prioritaire markt.”  
    
    ",Trend magazine,https://trends.knack.be/economie/bedrijven/tekort-aan-chips-vertraagt-herstel-auto-industrie/article-longread-1698965.html,"Door de lockdown zitten veel mensen thuis. Dat leidde tot een grote vraag naar computerspelletjes, laptops en tv's. Op zijn beurt veroorzaakte dat een tekort aan chips.                                                                                                                                                                                                                                                                       De autoproducenten leden onder het tekort aan halfgeleiders.                                                                                                                                                                                                                                                                                                                                  Het gevolg is dat Fiat Chrysler, General Motors, Honda en Volkswagen Groep de voorbije weken hun productie moesten terugschroeven.                                                                                  Voor de halfgeleidersproducenten is de auto-industrie niet de belangrijkste klant. De aankoopmacht van de consumentenelektronicamakers is veel groter.                                                                                                                          Door het tekort aan chips nemen diverse landen het heft in eigen handen. China wil zijn halfgeleiders meer in eigen land produceren                                                                                                                                                                                                                                                                                                                                          ",Pdf Trend 1.pdf,44
6040477.xml,"Trends verzamelt spraakmakende thema’s en verhalen. Schneider Electric verdient het label omdat het streeft naar koolstofneutrale bedrijfsprocessen tegen 2025 en een nuluitstoot tegen 2030. De Franse multinational Schneider Electric surft op de megatrends rond energiemanagement, digitalisering en duurzaamheid. Het beursgenoteerde miljardenbedrijf is begin dit jaar uitgeroepen tot het meest duurzame bedrijf ter wereld. Maar ecologie en economie moeten wel hand in hand gaan, zegt David Orgaz D’Hollander, de CEO van Schneider Electric België.  
    
    ","Schneider Electric wil koolstofneutraal zijn tegen 2025 
    Het meest duurzame bedrijf ter wereld 
    De Canadese onderzoeksorganisatie Corporate Knights riep de Franse multinational Schneider Electric begin dit jaar uit tot het meest duurzame bedrijf ter wereld. In de top van de lijst staan ondernemingen zoals het Deense Ørsted, onder meer actief in offshore wind, het Finse energiebedrijf Neste en de Banco do Brasil. Voor de rangschikking vergelijkt Corporate Knights meer dan 8000 bedrijven met een omzet van meer dan 1 miljard dollar aan de hand van zo’n twintig kwantitatieve prestatie-indicatoren zoals milieu, grondstoffen, personeelsbeleid en financieel management. In de lijst is geen enkel Belgisch bedrijf terug te vinden. 
      Schneider, wereldwijd actief in energiebeheer en industriële automatisering, is een van de pioniers van het duurzaamheidsbeleid in de bedrijfswereld. Jean-Pascal Tricoire, de voorzitter en CEO van de Franse miljardengroep, zit al sinds 2006 aan de knoppen. Schneider Electric is bekend om zijn uitgebreide gamma elektriciteitsproducten voor de residentiële en de bedrijvenmarkt, zoals schakelcomponenten voor midden- en laagspanning. De technologiegroep is ook actief in datacenters, hernieuwbare energie, gebouwenbeheer, automatisering en software. In 2019 boekte Schneider met wereldwijd 135.000 werknemers een omzet van 27,2 miljard euro. Voor het coronajaar 2020 verwachten analisten een krimp van 5 procent. Ongeveer 70 procent van de omzet komt nu al uit duurzame oplossingen, de doelstelling ligt tegen 2025 op 80 procent. Het bedrijf heeft zo’n tien duurzaamheidsdoelstellingen vastgelegd die binnen de vijf jaar moeten worden gehaald. 
    
    Essentiële activiteiten 
    “Een van de beste vectoren om de energievraag te vergroenen, is elektriciteit. Voor een bedrijf als Schneider is dat een kans. Energie-efficiëntie is een belangrijk thema. Als je geen sensoren en meters hebt, weet je niet hoeveel je verbruikt. Dat is de basis”, zegt David Orgaz D’Hollander (48), de CEO van Schneider Electric België. De ingenieur werkt sinds 2007 voor de Franse groep. Hij was voor Schneider jarenlang actief in China en Singapore, en leidt sinds oktober 2019 de Belgische vestigingen van de groep. Schneider België, met hoofdkantoor in Ukkel, heeft 550 mensen in dienst. De groep heeft in Brussel ook een fabriek voor laagspanningscomponenten met een honderdtal medewerkers. Sinds dit jaar is Orgaz D’Hollander ook verantwoordelijk voor de Nederlandse tak van het bedrijf. 
      Hij moest meteen aan de bak om het bedrijf door de coronacrisis te loodsen. “We zijn nooit volledig dicht geweest, maar we hebben de crisis wel gevoeld. Door onze brede activiteiten zal de impact nog wel meevallen. Wij werken aan energiesystemen en digitalisering, dat zijn essentiële activiteiten. Denk maar aan het onderhoud van elektrische installaties in ziekenhuizen.” De Belgische activiteiten zullen in 2020 de algemene krimp van de Belgische economie volgen, een daling van 6 à 7 procent. Om de coronacrisis op te vangen deed Schneider België in het tweede kwartaal van 2020 een beroep op tijdelijke werkloosheid. “Onze mensen waren twee dagen per week tijdelijk werkloos. Dat is een delicate oefening. Als we het niet doen, brengen we het bedrijf en de werkgelegenheid van onze mensen in gevaar. Als we het te lang doen, missen we het herstel. Eind juni was iedereen weer voltijds aan het werk”, duidt David Orgaz D’Hollander. 
    
    Nuluitstoot tegen 2030 
    De CEO verwacht dit jaar een krachtig herstel en hij rekent op een snelle vaccinatie om de economie weer aan te zwengelen. Hij kijkt vooral uit naar de uitwerking van de relanceplannen. “De overheden moeten snel actie ondernemen om die plannen te activeren. Dit is een complex land, in een crisis ben je daar niet echt mee gediend. In de eerste golf is er heel emotioneel gereageerd, de rationaliteit was vaak zoek. Tijdens de tweede golf hielden onze segmenten beter stand. Ik denk dat we nu klaar zijn voor een mooie groei. Er zit heel veel in de koelkast, investeringen zijn uitgesteld en er is veel tactisch bespaard om de bedrijven financieel gezond te houden. Veel projecten moeten nu gebeuren, we zijn er klaar voor”, zegt Orgaz D’Hollander. Hij neemt nota van de beslissing van de federale regering om werk te maken van de kernuitstap tegen 2025 en meer in te zetten op hernieuwbare energie. “Er moet nu snelheid worden gemaakt. In offshore wind heeft ons land al mooie dingen gedaan, daar is nog potentieel. Veel alternatieve technologieën zijn rijper geworden. De vraag is of het allemaal op tijd kan worden gerealiseerd. Dat wordt moeilijk.” 
      Schneider ziet veel potentieel in de klimaatambitie van Europa. Het bedrijf helpt klanten energie te besparen en over te schakelen op hernieuwbare energie. “Onze aandacht voor duurzaamheid is geen modegril, we zijn er al vijftien jaar mee bezig. In het begin waren we de vreemde eend in de bijt, maar nu zitten we in het centrum van de problematiek. We passen het ook in ons bedrijf toe. We leggen de lat heel hoog. Schneider Electric wil koolstofneutraliteit in de eigen bedrijfsprocessen bereiken tegen 2025, met CO2-compensatie waar dat noodzakelijk is, en nuluitstoot tegen 2030, zonder compensatie. Tegen 2030 is onze bedrijfsvloot, goed voor 14.000 voertuigen wereldwijd, elektrisch”, voorspelt David Orgaz D’Hollander. Voor België gaat het om 250 voertuigen. Vandaag rijdt zo’n 10 procent van de vloot al emissieloos. Ook de renovatie van de hoofdzetel in Ukkel staat op de agenda. “Als we ooit onze klimaatdoelstellingen willen halen in België, zullen we een serieuze inspanning moeten doen om de gebouwen energieneutraal te maken. Nu lopen we achterop. Gebouwen zijn verantwoordelijk voor meer dan 40 procent van alle uitstoot”, weet Orgaz D’Hollander. 
      Het karaktervolle hoofdkantoor van Schneider Electric in Brussel is meer dan honderd jaar oud. “We zullen het niet compleet energieneutraal kunnen maken, maar we zullen op de goede weg zijn. Ecologie en economie moeten hand in hand gaan, anders zijn zulke projecten niet duurzaam. Investeringen moeten economisch zinvol zijn. Dat gaat stap voor stap”, duidt Orgaz D’Hollander. Door de coronacrisis ziet hij kantoren evolueren naar plaatsen om samen te werken, nog meer dan vroeger. “Ik ben er zeker van dat we niet meer terugkeren naar de oude manier van werken. We hebben heel veel geleerd tijdens deze crisis. Thuiswerken biedt voordelen, maar we hebben ook ervaren dat het niet de perfecte oplossing is. Ik geloof in het hybride model, mensen zullen structureel deeltijds thuiswerken. Je mag de energie die je krijgt van fysieke interactie niet onderschatten.”  
    
    ",Trend magazine,https://trends.knack.be/economie/bedrijven/schneider-electric-wil-koolstofneutraal-zijn-tegen-2025/article-longread-1698971.html,"De Canadese onderzoeksorganisatie Corporate Knights riep de Franse multinational Schneider Electric begin dit jaar uit tot het meest duurzame bedrijf ter wereld.
In de top van de lijst staan ondernemingen zoals het Deense Ørsted, onder meer actief in offshore wind, het Finse energiebedrijf Neste en de Banco do Brasil.
Schneider Electric is bekend om zijn uitgebreide gamma elektriciteitsproducten voor de residentiële en de bedrijvenmarkt, zoals schakelcomponenten voor midden- en laagspanning.
""Een van de beste vectoren om de energievraag te vergroenen, is elektriciteit. Voor een bedrijf als Schneider is dat een kans. Energie-efficiëntie is een belangrijk thema. Als je geen sensoren en meters hebt, weet je niet hoeveel je verbruikt. Dat is de basis"", zegt David Orgaz D'Hollander (48), de CEO van Schneider Electric België.
""Onze aandacht voor duurzaamheid is geen modegril, we zijn er al vijftien jaar mee bezig. In het begin waren we de vreemde eend in de bijt, maar nu zitten we in het centrum van de problematiek. We passen het ook in ons bedrijf toe. We leggen de lat heel hoog. Schneider Electric wil koolstofneutraliteit in de eigen bedrijfsprocessen bereiken tegen 2025, met CO2-compensatie waar dat noodzakelijk is, en nuluitstoot tegen 2030, zonder compensatie. Tegen 2030 is onze bedrijfsvloot, goed voor 14.000 voertuigen wereldwijd, elektrisch"", voorspelt David Orgaz D'Hollander.",Pdf Trend 1.pdf,48
6040498.xml,"Trends selecteert spraakmakende thema’s en verhalen. The Woody Group verdient het label omdat duurzame en herbruikbare vezels gebruikt voor zijn kledij.  Wie Woody zegt, denkt aan pyjama’s. Sinds eind januari verkoopt het bedrijf onder het label ndrwr ook duurzaam ondergoed. Het is het orgelpunt van een drie jaar durende transitie na de overname door het Turkse Bella Tekstil.  
    
    ","The Woody Group heeft een nieuwe strategie uitgewerkt 
    Ondergoed wordt honderd procent groen 
    Het pyjamamerk Woody heeft sinds zijn ontstaan in 1993 een prima reputatie, maar het ontdekte dat een goed product hebben niet altijd volstaat. Het Gentse bedrijf verzeilde vijf jaar geleden in moeilijk vaarwater en kwam in 2017 in handen van zijn belangrijkste producent, het Turkse Bella Tekstil van Mehmet Batur. De vennootschap, die toen nog JellyCoe heette, boekte in 2016 een verlies van 771.400 euro op een omzet van net boven 13 miljoen euro. 
      Na de verkoop keerde voormalig operationsmanager Steven Van de Velde – geen familie van oprichter Michel Van de Velde – op verzoek van de nieuwe eigenaar terug om het bedrijf te leiden. Het werd een vuurdoop. “Ik ging van start op 1 september en we stelden vast dat de verkoop van het zomerseizoen met 25 procent was gezakt”, herinnert hij zich. The Woody Group, zoals het bedrijf sinds de overname heet, liet Kate Stockman de merkstrategie herbekijken. Het stopte met zijn mannencollectie, gaf het vrouwenmerk lordsxlilies een rebranding en haalde met Nathalie Deschuymer opnieuw de styliste aan boord die Woody destijds mee groot had gemaakt. “We hebben ook ons aanbod in ondergoed uitgebreid”, vult Steven Van de Velde aan. “De hele familie vindt nu zijn gading in ons aanbod. Het deed ons ook beseffen dat we meer konden doen met onze expertise. We hadden de machines en waren door de overname verticaal geïntegreerd. Die kans wilden we benutten.” 
    
    Katoenvervanger 
    Vanuit die reflex ontstond het label ndrwr. “We zijn met een blanco blad gestart en hebben bij de uitwerking van de strategie gaandeweg beslist dat we voor een honderd procent duurzaam product wilden gaan”, legt hij uit. Ndrwr biedt basisondergoed in basiskleuren voor volwassenen. Het textiel bestaat voor 93 procent uit de plantaardige vezel lyocell en voor 7 procent uit de kunstvezel elastaan. Lyocell wordt gemaakt van houtpulp van eucalyptusbomen uit duurzaam beheerde bossen. Het is biologisch afbreekbaar en composteerbaar. “Lyocell is niet nieuw als katoenvervanger, maar wij vonden het de meest duurzame oplossing”, vertelt Nelle Matthys, verantwoordelijk voor productie en maatschappelijk verantwoord ondernemen bij The Woody Group. “Het heeft alle functionaliteiten van katoen en is antibacterieel.” 
      The Woody Group stapte in het Close The Loop-programma van het innovatieagentschap Flanders DC. Het product is ecologisch en de verpakking recycleerbaar, en het bedrijf werd lid van de Fair Wear Foundation. Dat is geen overbodige luxe, gezien de discussie over de werkomstandigheden in de textielsector. “Onze fabriek in Turkije betaalt en verzorgt de mensen goed”, aldus Matthys. “De Fair Wear Foundation controleert of het er op de werkvloer echt wel sociaal verantwoord aan toe gaat. Ook over onze leverancier van lyocell weten we dat 99 procent van het water en de solventen wordt hergebruikt in een gesloten circuit.” 
      Het ondergoed zelf kun je ook opnieuw tot pulp herwerken. Maar heeft The Woody Group een plan om ondergoed opnieuw in te zamelen? “De Green Deal, de duurzame groeistrategie van de Europese Unie, maakt duidelijk dat we evolueren naar een verplichte recyclage van textiel”, zegt Steven Van de Velde. “De stromen die dat voor ndrwr mogelijk maken, zijn nu nog marginaal. Als klein bedrijf kunnen we daarin niet aan de kop van het peloton rijden, maar ik wil wel in de kopgroep zitten. Er loopt al een proefproject voor de inzameling van gedragen pyjama’s. We willen ons waardevol katoen niet verloren laten gaan als nieuwe grondstof.” Via het proefproject test The Woody Group circulaire stromen om onbruikbaar katoen tot pulp te maken en daaruit nieuwe vezels te maken. 
    
    Verkoopstrategie 
    De vraag is of de klassieke merkenboetiek wel de ideale plaats is om een duurzame onderbroek te verkopen. “Voor ndrwr kijken we ook naar nieuwe types van verkooppunten”, zegt Steven Van de Velde. “Ook biowinkels komen in aanmerking, net als hotels. Dat willen we in de toekomst verder verfijnen.” Van de Velde voegt eraan toe dat het herbekijken van de verkoopstrategie al sinds 2017 een belangrijk onderdeel van het nieuwe businessmodel van The Woody Group is. “In 2017 wezen alle signalen er al op dat de zelfstandige merkenboetieks een krimpend segment waren”, zegt hij. Van 500 detailwinkels met Woody-producten ging het naar 280. Niet omdat het merk minder populair is, maar omdat de sector een erosie kent. “We wilden niet mee zinken met dat schip en hebben geïnvesteerd in meer directe verkoop via de webshop en eigen winkels.” 
      The Woody Group is weer winstgevend en was in 2020 goed voor een omzet van 11 miljoen euro. Daarvan vertegenwoordigt de directe verkoop een kwart, maar Steven Van de Velde wil naar een fiftyfifty-verhouding. “Het is niet onze ambitie om honderd procent retailer te worden. De multichannelaanpak heeft ons het voorbije coronajaar enorm geholpen. De verkoop in de zelfstandige merkenboetieks bleef min of meer stabiel, onze eigen winkels hebben afgezien en de webshop is exponentieel versneld. Het nieuwe businessmodel heeft ons goed door 2020 geloodst.” 
      Dat was niet vanzelfsprekend, want de eerste lockdown ging in op het moment dat The Woody Group net haar zomercollectie had uitgeleverd. Er ontstond een probleem met de kasstroom. “We hadden voor 2,5 miljoen euro uitstaande facturen en hadden door de sluiting van de winkels geen idee hoe snel we dat geld zouden zien”, zegt Steven Van de Velde. “We zijn als goede huisvader met de bank gaan praten en stelden vast dat het veel moeilijker dan normaal was om een krediet af te sluiten. Het is toch gelukt, met dank aan de waarborgregeling. Uiteindelijk hoefden we die financiering niet aan te spreken.” 
    
    Naar het buitenland 
    Een werkpunt van The Woody Group zijn de zes eigen winkels. Het winkelpark tekende negatieve cijfers op in 2020, maar toch blijft Van de Velde er voorzichtig in geloven. “We hebben er echte belevingswinkels van gemaakt, iets wat minder lukt in de merkenboetieks. Maar alles wat er te beleven viel ¬ denk aan klimrekken voor kinderen ¬ was verboden toegang dit jaar. Door corona hebben we de investering in nieuwe winkels on hold gezet.” 
      Wie in de winkels of elders duurzaam ondergoed van ndrwr koopt, zal daar op termijn misschien ook wel duurzame pyjama’s verwachten. “Dat is inderdaad de volgende stap”, zegt Steven Van de Velde. “Ndrwr ging van start met een lage prijs voor een duurzaam product. Ik ben benieuwd naar het effect daarvan. We zouden het liefst meteen een hele pyjama in duurzame stof maken, maar de prijs houdt ons tegen. Zeker als je ook aan de boetieks nog een marge wilt laten. Dat blijft dus voorlopig nog even toekomstmuziek.” 
    
    ",Trend magazine,https://trends.knack.be/economie/bedrijven/met-the-woody-group-wordt-ondergoed-honderd-procent-groen/article-longread-1698991.html,"The Woody Group, zoals het bedrijf sinds de overname heet, liet Kate Stockman de merkstrategie herbekijken.                                                                                                                                                                                                                                                       beslist dat we voor een honderd procent duurzaam product wilden gaan.                                                                                                                                                                                                                                                                                                          De Green Deal, de duurzame groeistrategie van de Europese Unie, maakt duidelijk dat we evolueren naar een verplichte recyclage van textiel"", zegt Steven Van de Velde.                  Als klein bedrijf kunnen we daarin niet aan de kop van het peloton rijden, maar ik wil wel in de kopgroep zitten.                                                                                                                                                                                                                                                                                                                                                                 De vraag is of de klassieke merkenboetiek wel de ideale plaats is om een duurzame onderbroek te verkopen",Pdf Trend 1.pdf,60
6046365.xml,"Een jongetje met lef, the people’s champion en een aanvaller die vastzit in het keurslijf van een verdediger. Het zijn beschrijvingen die perfect passen bij de 26-jarige Jordan Lukaku. Gesprek met een van de meest intrigerende voetballers in de Jupiler Pro League. 
    
    ","JORDAN LUKAKU 
    ‘Wij verdienen zoveel geld dat iedereen ons blijkbaar mag uitkafferen via sociale media’ 
    Geheel toevallig wandelde Jordan Lukaku onlangs voorbij de gevel van Mata Mata & Pili Pili in de Antwerpse Hoogstraat. Het voormalige Afrikaanse restaurant ging in 2016 failliet en werd intussen omgevormd tot een bloemenwinkel. In het begin van de jaren 2000 was die welbekende eettent een van de plekken waar de gebroeders Lukaku ravotten terwijl mama Adolphine er schoonmaakte. Toen Romelu zijn eerste contract tekende bij Anderlecht nam hij zich een ding voor: zijn moeder zou nooit meer van haar leven werken. ‘Ons mama klaagde nooit en liet niets merken als er iets scheelde op haar werk, maar een jaar geleden vertrouwde ze ons toch iets toe’, zegt Jordan. ‘Jaren geleden was ze poetsvrouw bij een familie in Wintam, het dorp waar wij woonden. De vrouw gedroeg zich kennelijk heel minachtend tegenover mijn mama. Wanneer de kinderen zich ‘s morgens aan het klaarmaken waren om naar school te gaan, mocht zij het huis niet binnenkomen. De kinderen mochten haar zeker niet zien. Ze behandelden haar als een stuk vuil en lieten bewust overal geld rondslingeren om te testen of mijn ma een dief was. De vrouw kwam erachter dat Romelu voor de eerste ploeg van Anderlecht speelde en toen veranderde haar attitude. Ze vroeg zelfs of haar kinderen Romelu mochten ontmoeten. Ik weet hoe ik gereageerd zou hebben: bol het af! Dat heeft mijn moeder uiteraard niet gezegd, maar ze heeft het op een beleefde manier afgewimpeld. Ik weet ook nog dat we in Antwerpen de toegang ontzegd werden van een winkel van een bekend merk. De persoon aan de ingang zei gewoon: jullie horen hier niet. Daarom vermijd ik nog altijd grote winkels waar ze merkkledij verkopen.’ 
      Veel mensen zouden zo’n zwaar beladen anekdote met een krop in de keel vertellen, maar Lukaku gaat erdoor alsof hij de lyrics van zijn favoriete liedje Lord Knows van 2Pac afratelt. Alles wijst erop dat de 26-jarige wingback van Antwerp heeft leren leven met de vele krassen op zijn ziel. ‘Van mijn ouders kreeg ik een wijze les: als je iets doet, dan moet je daar voor de volle tweehonderd procent voor gaan. Als je iets half en half doet, kan je achteraf met een onvoldaan gevoel achterblijven. Spijt is iets wat je kan opvreten. Of ik ooit spijt heb gehad van iets wat ik gezegd heb? Nee. Mijn woorden zullen hoogstens een paar ongemakkelijke situaties gecreëerd hebben, maar het heeft geen effect gehad op mijn privéleven.’ 
    
    Je hebt de voorbije jaren bij Lazio een paar keer terug moeten vechten na een blessure. Was dat revalideren ook een gevecht tegen jezelf en het isolement? 
    
    
        LUKAKU: (denkt na) ‘Het alleen zijn, stoorde mij niet. Want behalve die paar uur op de club was ik de rest van de dag ook op mezelf. Ik vond het vooral lastig dat ik zoveel tegenslag heb gehad en dat mijn revalidatieperiodes zo lang hebben geduurd. Eerst was er die ontsteking aan mijn twee patellapezen en daarna werd ik overvallen door een kraakbeenletsel aan de rechterknie.’ 
    
    KLEINE ZUS 
    Voor een jonge twintiger was het wellicht mentaal belastend om telkens terug te moeten vechten na een zware blessure? 
    
    
        LUKAKU: (knikt) ‘Je moet in het algemeen sterk staan op mentaal vlak om voetballer te worden… Ik weet niet of veel mensen het zouden willen doen, mochten ze weten wat wij allemaal meemaken.’ 
    
    Het financiële aspect maakt toch veel goed? Het verzacht toch enigszins de pijn? 
    
    
        LUKAKU: ‘Nee. Waarom zijn er veel rijke mensen die depressief zijn en zelfmoord plegen? Van geld ga je je niet lekker in je vel voelen. Vroeger hadden we niets en was het leven misschien iets moeilijker, maar mijn relaties met andere mensen waren tenminste authentiek. En geld brengt ook verantwoordelijkheden met zich mee waar je zelf niet om gevraagd hebt. Als je ineens veel geld verdient, zorgt dat voor onrust in jouw entourage. Kennissen die in het verleden zogezegd iets voor jou gedaan hebben, vragen plots een wederdienst. Familieleden verwachten dat je hen financieel onderhoudt. De gesprekken die je dan moet voeren met je directe omgeving zijn best lastig, hoor. Ten slotte krijg je ook te maken met mensen die niet willen dat je het beter hebt dan zij en jou terug in de put willen duwen.’ 
    
    Veel jonge mannen zouden nochtans meteen hun leven met dat van jullie willen ruilen. Jullie worden aanbeden door de supporters en van buitenaf lijkt het alsof jullie heel veel vrije tijd hebben. 
    
    
        LUKAKU: ‘Supporters zien enkel de glamour, maar wij moeten veel opofferen om dit leven te kunnen leiden. Worden gewone mensen uitgescholden na een slechte dag op het werk? Nee, maar wij moeten het gescheld er wel bijnemen. Wij verdienen zoveel meer dan een gemiddelde werknemer dat iedereen ons blijkbaar zomaar mag uitkafferen via anonieme accounts op sociale media.’ 
    
    Wist je wat er jou te wachten stond toen je tien jaar geleden profvoetballer werd? 
    
    
        LUKAKU: ‘De eerste keer dat ik te maken kreeg met dergelijk gedrag van supporters, was tijdens Anderlecht-Beveren. Ik had nog geen minuut gespeeld in eerste klasse en ik zat als toeschouwer in het stadion om mijn broer aan te moedigen. Het familievak van Anderlecht bevond zich vroeger naast de tribune voorbehouden aan de bezoekende supporters en ineens draaide de volledige spionkop van Beveren zich naar mij. Ze zongen: ‘Hij is de zus van Lukaku, de zus van Lukaku.’ Mijn vrienden en ik vroegen ons af wat er aan het gebeuren was. Waarom waren die mannen niet met de wedstrijd bezig?’ (schaterlach) 
    
    Ben je na al die jaren al beter bestand tegen de kritiek van fans? 
    
    
        LUKAKU: ‘Het kan mij geen bal schelen. Mij stoort het vooral dat jonge voetballers zoals ik een voorbeeldfunctie moeten vervullen in een samenleving waar normaal gezien niemand opkijkt naar iemand van 25 jaar. En aan de andere kant beschouwen ze ons als domme mensen. Is dat niet vreemd?’ 
    
    Van voetballers wordt ook verwacht dat ze het liefst zwijgen over zaken die niets met voetbal te maken hebben. 
    
    
        LUKAKU: ‘Iedereen mag over alle onderwerpen discussiëren, maar een voetballer moet gewoon zwijgen en achter de bal lopen. Gelukkig zijn er meer en meer voetballers en atleten die hun mening durven geven en daarmee een positieve bijdrage leveren aan de samenleving.’ 
    
    VERSLETEN VOETBALSCHOENEN 
    Naar welke figuur buiten jouw ouders kijk jij op? 
    
    
        LUKAKU: (lange stilte) ‘Allen Iverson is een van mijn lievelingsatleten. En in het voetbal was ik geboeid door de mens Nicolas Anelka omdat hij niet gezwicht is voor de groepsdruk. Hij zei: ik ben wie ik ben. Maar hij is ook de reden waarom ik zeg dat voetballers mentaal sterk moeten zijn. L’Equipe loog over wat Anelka tegen de bondscoach Raymond Domenech gezegd zou hebben op het WK 2010 (hoerenzoon, nvdr). Hebben ze hun excuses gegeven? Nee. De media hebben zijn imago vernietigd terwijl hij onschuldig was. Ik noem dat karaktermoord. Maar Anelka is trouw gebleven aan zichzelf en zulke individuen kom je niet vaak tegen in het voetbal. Veel mensen zetten een masker op voor ze gaan werken en nemen het thuis weer af. Daar doe ik niet aan mee. Ik ben geen moeilijke jongen – ik kan met iedereen overweg – maar in België hebben de mensen een ander beeld van mij. Ik doe mijn ding, ik train hard, ik probeer van de wedstrijd te genieten en ik wil vooral winnen. Maar wat ik zeg, is niet altijd politiek correct. En dat wordt niet geapprecieerd in de voetbalwereld. It is what it is. ’ 
    
    In de voetbalwereld is het niet vanzelfsprekend om in alle omstandigheden jezelf te blijven. 
    
    
        LUKAKU: ‘In elke ploegsport ligt dat moeilijk, terwijl individuele sporters wel hun echte karakter kunnen tonen. Want ze kiezen zelf met wie ze zich omringen en moeten geen rekening houden met groepsdynamieken.’ 
    
    Blijkbaar is Malcolm X ook een van jouw voorbeelden? 
    
    
        LUKAKU: ‘Klopt. Ik bewonder zijn over-mijn-lijkmentaliteit. Was hij iets te radicaal? (blaast) Hij moest wel reageren! In vergelijking met hoe Afro-Amerikanen behandeld werden, was zijn respons zeker niet extreem.’ 
    
    Jij hebt het dus meer voor de harde aanpak van Malcolm X dan voor de burgerrechtenbeweging als die van Martin Luther King? 
    
    
        LUKAKU: ‘Vandaag is er één ding duidelijk: vreedzame acties zoals die van Martin Luther King werken niet.’ 
    
    Je hebt tijdens je jeugd veel meegemaakt en tegengeslagen gekend. Hoe hebben die ervaringen je wereldbeeld gevormd? 
    
    
        LUKAKU: ‘Ik herinner mij dat Romelu en ik bij Lierse uitgelachen werden omdat we met versleten voetbalschoenen speelden. Wij kregen de gebruikte exemplaren van onze neef Lauri Mukamba, een goede vriend van Mousa Dembélé, maar het was dat of niets. Meer konden wij ons niet veroorloven. Toen ik naar Anderlecht ging, had ik dat minderwaardigheidscomplex niet meer. Ik voelde mij er meer op mijn gemak omdat er nog spelers waren die dezelfde financiële beperkingen hadden als wij. Ik heb wel moeten wennen aan het leven in Brussel. Ik kwam van Wintam, waar mensen van eenvoudige zaken houden, en in de stad wilden de jongeren om het eerst volwassen worden. Ze wilden alles heel snel doen, ook al hield dat in dat ze stappen moesten overslaan. Daar was de invloed van de peergroup echt groot.’ 
    
    In de jeugd kreeg Romelu vaak opmerkingen over zijn huidskleur en zijn leeftijd. Wat is het ergste wat jij hebt meegemaakt? 
    
    
        LUKAKU: ‘Mijn eerste echte ervaring met racisme was tijdens Anderlecht-Club Brugge bij de U14. Na een gewonnen duel, waarbij mijn tegenstander op de grond viel, stond ik aan de zijlijn klaar om in te gooien. Vanuit het publiek riep iemand: vuile pot choco. Ik draaide mij om en niemand had natuurlijk iets gezegd. Volwassen mannen met kinderen die beginnen te roepen op een jongen van veertien jaar, hoe kom je daarbij? Ik zweefde tussen woede en onmacht. Na de match zijn we met sommige ouders op zoek gegaan naar de dader, maar de man was meteen in zijn auto gesprongen en vertrokken.’ 
    
    WERKWEIGERAAR 
    In 2016 koos je voor Lazio Roma. Heb je er nooit bij stilgestaan dat je voor een club ging spelen die gereputeerd is voor zijn aanhang met extreemrechtse sympathieën. 
    
    
        LUKAKU: ‘Ik wist niet hoe erg het was, maar Lazio is in Italië geen alleenstaand geval. Voor de aftrap van mijn eerste Romeinse derby kwam Antonio Rüdiger mij opzoeken. ‘Focus gewoon op de wedstrijd en let niet op wat er straks op jou afkomt.’ Maar ik begreep niet waar hij het over had. AS Roma was die dag de thuisploeg en bij elke baltoets stegen er van overal in het stadion apengeluiden op. Elke keer opnieuw. Rüdiger was mijn rechtstreekse tegenstander en wanneer hij de bal had, verstomde het geluid. Nochtans is hij ook zwart… Vanuit de Italiaanse voetbalbond wordt amper opgetreden tegen dat soort incidenten. Van de grote competities staat Italië helemaal achteraan in de strijd tegen racisme. De Serie A is een schitterende competitie, met enorm gepassioneerde fans, maar dat racisme is een lelijke vlek op het geheel.’ 
    
    Simone Inzaghi is de trainer met wie je het langst hebt gewerkt. Wat heeft hij jou bijgebracht op tactisch vlak? 
    
    
        LUKAKU: ‘Inzaghi en zijn assistenten Massi
         (Massimiliano Farris, nvdr), en Mario (Cecchi, nvdr) hebben mij geleerd wat het is om onder druk te staan. Bij geen enkele andere club was de druk om te presteren zo hoog als bij Lazio. Op verdedigend vlak heb ik ook veel opgestoken. Verdedigen is daar een op zichzelf staande discipline – bij Lazio trainen de verdedigers soms op een ander tijdstip dan de rest van de groep. Soms waren de trainingen saai, maar tijdens de wedstrijden wist iedereen perfect wat hij moest doen. Aan de zijlijn zag je twee trainers die tegen elkaar aan het schaken waren en met een kleine aanpassing een doorbraak probeerden te forceren. Op aanvallend vlak mocht ik eigenlijk doen wat ik wilde.’ 
    
    Je hebt altijd aanvaller willen zijn, maar begin je nu ook te genieten van je verdedigende taken? 
    
    
        LUKAKU: ‘Ik wilde net als mijn vader en broer aanvaller worden. Ik ben niet op pleintjes beginnen te voetballen om slidings uit te voeren. Aanvallen, een man voorbij gaan, scoren: dat trekt mij aan in het voetbal. Verdedigen is niet mijn favoriete onderdeel van het spel en dat zal nooit veranderen. Ik zal nooit vergeten wat Jean Kindermans (hoofd jeugdopleidingen van Anderlecht, nvdr) zei tijdens een evaluatiemoment met mijn ouders op het einde van mijn seizoen bij de U13: ‘Je zou in de aanval kunnen staan, maar ik denk niet dat je op die positie sterk genoeg zal zijn om in eerste klasse te geraken. In dat geval wordt jouw plafond tweede klasse.’ Dat was een klap in mijn gezicht en ik heb zelfs een potje zitten wenen…’ 
    
    Je bent bij Anderlecht gebleven. Heb je je dan neergelegd bij het oordeel van de jeugdtrainers? 
    
    
        LUKAKU: (grijnst) ‘Bij Anderlecht speelde elke ploeg in een 3-4-3 met een ruit op het middenveld en ik wilde op de acht staan, links in de ruit, want dan hoefde ik niet te verdedigen. In een thuiswedstrijd tegen Moeskroen moest ik van trainer Peter Van Hove links in de verdediging gaan staan, maar ik weigerde. Van Hove begon zich op te winden. ‘We hebben hier een speler die denkt dat hij boven de groep staat. Je mag doen wat je wil als je Diego Maradona of Mbark Boussoufa heet! Maar weet je wat? Je krijg je goesting. Je zal in de tweede helft op het middenveld staan. Op voorwaarde dat je in de eerste helft achteraan alle duels wint en geen enkele slechte bal inspeelt. Anders zal je enkel op het middenveld spelen als je concurrent geschorst of geblesseerd is. Ga je hiermee akkoord?’ 
      
      ‘Ik was zo gemotiveerd dat ik er keihard ben ingevlogen. In de tweede helft werd ik zoals afgesproken doorgeschoven naar het middenveld. Ik gaf een assist en ik zocht oogcontact met de trainer. Ik keek hem aan met een air van: en wat nu? Hij heeft toen beseft dat vastberaden was. Die dag is het voor eerst bij mij opgekomen dat ik profvoetballer zou kunnen worden. Hoe meer mijn zelfvertrouwen steeg, hoe minder ik mijn best deed op school. Nochtans deed ik het goed in de richting Humane Wetenschappen en wilde ik dolgraag psycholoog worden.’ 
    
    KAMEROENS KANONSKOGEL 
    Er was de voorbije weken veel te doen rond Didier Lamkel Zé. Hoe heb jij al die gebeurtenissen beleefd? 
    
    
        LUKAKU: ‘De hele situatie met Didier is ongezien. Ik denk niet dat ik dat nog ergens zal meemaken. Als ploegmaat ga ik daar rustig mee om – uiteindelijk hebben we allemaal hetzelfde doel. Wij doen onze job op het veld en het is aan de trainer en het bestuur om de knopen door te hakken. Ik kan enkel zeggen dat Didier unieke scenario’s heeft bedacht. Wie had gedacht dat hij die kanonskogel zou afvuren tegen Waasland-Beveren? Dat was zo’n moment waarvan je dacht: waarom wil hij van die afstand schieten? Dat meen je toch niet? Ik zag de bal vertrekken… Wauw! Mooi doelpunt man! Maar we weten ook dat Didier de enige is die met sommige zaken kan wegkomen.’ 
    
    Het stoort jou niet dat bepaalde spelers anders behandeld worden? 
    
    
        LUKAKU: ‘Bij de jeugd is het gelijkheidsbeginsel belangrijk en moet er gehamerd worden op de waarden en normen van de club. Maar op ons niveau kan je het niet maken om de beste speler van de ploeg niet op te stellen omdat hij bijvoorbeeld te laat is gekomen op een meeting. Sommige clubs hebben zo’n groot verleden dat ze niet alles pikken – ze vervangen zo’n speler gewoon door een andere wereldtopper. Maar over het algemeen is niet elke voetballer gelijk in een kleedkamer. Dat is de grootste leugen die je in het voetbal hoort.’ 
    
    Laten we ervan uitgaan dat je nog tien jaar op het hoogste niveau zal voetballen. Wat wil je in dat tijdsbestek nog bereiken? 
    
    
        LUKAKU: ‘Ik wil opnieuw mijn niveau halen van bij Lazio in mijn periode voor mijn twee blessures. Dat wil zeggen dat ik twee jaar moet inhalen. En dat wordt moeilijk. Ik houd het dus op kortetermijndoelen. Ik ben gestopt met dromen nog voor ik prof werd. Ik wilde the people’s champion zijn, iemand die door de neutrale voetbalfan graag gezien zou worden. Ik begreep hoe het voetbal echt in elkaar zat toen mijn broer afgekraakt werd nadat hij luidop zijn ambities had uitgesproken. Wat is er mis mee met een tiener die zegt dat hij de beste wil worden? Er wordt altijd gezegd dat je ambitieus moet zijn in het leven. Maar als je openlijk zegt wat je wilt bereiken, is dat plots een probleem. Die episode heeft mij bitter gemaakt.’ 
    
    Dat geldt in zekere zin ook voor Antwerp. Luciano D’Onofrio en Paul Gheysens zijn zo ambitieus dat ze afgunst veroorzaken bij de gevestigde orde. En daardoor heeft de club ook aan sympathie ingeboet. 
    
    
        LUKAKU: ‘Net als heel België was ik ook blij met de terugkeer van Antwerp naar eerste klasse. Dit kon het Belgische voetbal enkel ten goede komen en we zouden eindelijk van die passionele supporters kunnen genieten. Intussen zijn wij de underdog die van de grote jongens wint. Dat is toch kicken? Hopelijk kunnen we het de topclubs tot het einde van het seizoen lastig maken. Maar ik kan begrijpen dat het grote publiek liever Anderlecht en Gent in play-off 1 wil zien spelen en het ons misschien minder gunt.’ 
    
    ",Sportmagazine,https://sportmagazine.knack.be/sport/voetbal-nationaal/jordan-lukaku-wij-verdienen-zoveel-geld-dat-iedereen-ons-blijkbaar-mag-uitkafferen-via-sociale-media/article-interview-1701129.html,"Toen Romelu zijn eerste contract tekende bij Anderlecht nam hij zich een ding voor: zijn moeder zou nooit meer van haar leven werken.

Van mijn ouders kreeg ik een wijze les: als je iets doet, dan moet je daar voor de volle twee honderd procent voor gaan.

Mij stoort het vooral dat jonge voetballers zoals ik een voorbeeldfunctie moeten vervullen in een samenleving waar normaal gezien niemand.

Gelukkig zijn er meer en meer voetballers en atleten die hun mening durven geven en daarmee een positieve bijdrage leveren aan de samenleving.

‘Mijn eerste echte ervaring met racisme was tijdens Anderlecht- Club Brugge bij de U14",pdf-sport.pdf,6
6046383.xml,"Een tussenspurt van 25 op 30 in de competitie: door vast te houden aan zijn eigen principes kreeg Wouter Vrancken KV Mechelen weer stevig op de rails. ‘Onze motivatie zal alleen maar toenemen.’ 
    
    ","Eindelijk weer efficiënt 
    Mocht angst hun raadgever zijn, dan hadden ze bij KV Mechelen begin november misschien wel ingrijpende conclusies getrokken: amper twee zeges in elf competitieduels en een teleurstellende vijftiende plaats. Het verschil met een jaar eerder kon niet groter zijn. Toen was de verrassende bekerwinnaar als nieuwkomer in 1A de seizoensrevelatie, met een vijfde plaats na vijftien wedstrijden. ‘Toen we veel lof kregen, ging ik niet mee in die euforie’, verklaarde de altijd nuchter denkende T1 Wouter Vrancken begin december in dit blad. ‘Dat doe ik dus ook niet als er wat negativiteit heerst. Ik beschik met Tom Caluwé over een sportief directeur die even rationeel evalueert. Hij is een belangrijk klankbord. Tom denkt en ziet als een ex-prof. Zijn meerwaarde voor de club is enorm, dat mag wel eens onderstreept worden.’ 
    
    Kwetsbaar 
    Die ruggensteun was ook nodig voor de altijd nuchtere Limburger, sinds 21 augustus 2018 hoofdcoach in de AFAS Arena, want ook het clubmanagement en het bestuur zagen waar zich op sportief vlak de grootste problemen situeerden. KV speelde telkens goede partijen, maar slaagde er bijzonder moeilijk in constante resultaten te boeken. In de eerste seizoenshelft leed het puntenverlies door domme rode kaarten van de youngsters Issa Kabore (op de negende speeldag, 1-2 tegen tegen Kortrijk) en Aster Vranckx (op de veertiende speeldag, 2-3 tegen Beerschot). De nieuwe doelman Gaëtan Coucke, overgekomen van Genk en lange tijd beschermd door de coach, maakte geen fouten maar pakte ook geen punten. En centrale verdediger Rocky Bushiri, gehaald als opvolger voor routinier Arjan Swinkels, toonde zich uitermate kwetsbaar. Daar kwam nog het coronavirus bovenop, waardoor Thibaut Peyre langer dan voorzien ontbrak: de ervaren Franse verdediger was veel meer conditie kwijtgespeeld dan aanvankelijk ingeschat. Het zorgde ervoor dat de ook al onervaren en vaak twijfelende Siemen Voet werd gekoppeld aan Jordi Vanlerberghe. 
      Vrancken nam wel zijn hoed af voor zijn fel geteisterde spelerskern en voor hun mentale weerbaarheid na een opeenvolging van tegenslagen. Zo konden ze bij kampioen Club Brugge een 2-0-achterstand ombuigen tot een 2-2-gelijkspel. Maar de gewezen middenvelder verdient zelf een pluim voor het feit dat hij altijd vasthield aan zijn principes: uitgaan van een 4-3-3 of een 4-2-3-1 als veldbezetting, proberen overwicht te creëren met combinatievoetbal en flankenspel, maar zeker niet overgaan tot een speelwijze enkel gebaseerd op counters of fysieke duels. Ook al beschikt hij voor dat laatste aspect met Joachim Van Damme, de afgelopen maanden iets wisselvalliger presterend, wel over het juiste profiel daarvoor. 
    
    Kentering 
    Opmerkelijk genoeg werd de kentering ingezet op een moment dat Vrancken en zijn vaste rechterhand Frederik Vanderbiest in quarantaine vertoefden – ze kampten met covidsymptomen. Op 20 december, bij de verplaatsing naar OH Leuven, moest head of development jeugd Sven Swinnen depanneren. Hij posteerde daar vanuit het niets Sheldon Bateau centraal achterin. En hij zag via Nikola Storm maar vooral Kerim Mrabti – een flankspeler die voor de gelegenheid als diepste spits begon en al een geheel seizoen goed bezig was – eindelijk wel efficiëntie. Zoals ook de uitmuntende invalbeurt van de Oekraïense Celtic-huurling Marian Shved, enige tijd ervoor door Vrancken opgegeven wegens een nonchalante houding en afwezigheid bij balverlies, tot optimisme stemde. 
      De start van een sterke periode, waarbij een aantal zaken aan de oppervlakte kwamen. In doel toonde Yannick Thoelen zich beter coachend en organiserend. Door de terugkeer van Peyre en de inbreng van Sandy Walsh kwam er meer defensieve stabiliteit. Geoffry Hairemans draaide de knop om qua defensieve opdrachten en begon gemakkelijk te scoren, terwijl Rob Schoofs de echte leider werd. De aanvoerder nam het team op sleeptouw en ouderdomsdeken Igor de Camargo bewees de stelling dat hij een diesel is die pas rond de winterperiode veel speelt maar ook scoort. Zoals op Cercle Brugge, waar een scoreloos gelijkspel logisch was, maar de Braziliaanse Belg in het slot alsnog een gaatje vond en voor een leuke driepunter zorgde. Alleen het Standard van Mbaye Leye zorgde op 20 januari voor een ferme domper met een 0-4-afstraffing, de enige nederlaag sinds het keerpunt een maand eerder. 
    
    Top acht 
    Vrancken kreeg dus net op tijd alles weer stevig op de rails. Begin maart is er voor de kwartfinale van de Croky Cup een moeilijke verplaatsing naar zijn ex-ploeg Genk geprogrammeerd. Maar het zelfvertrouwen is groot bij KV. De uitschakeling van Beerschot (1-0, een kopbal van de goed infiltrerende Schoofs) in de achtste finales zorgde voor een zevende clean sheet op negen ontmoetingen in 2021. Een ferme opsteker voor Peyre en linksachter Lukas Bijker, die alles speelden. Verheugend waren ook de sterke prestaties van Coucke en ex-international Steven Defour, naast de goede invalbeurt van Onur Kaya. Het vergroot enkel maar de keuzemogelijkheden, want op de bank zit ook nog de Nederlandse centrumaanvaller Ferdy Druijf (23) die wordt gehuurd van AZ en zich zondag op het Kiel tot matchwinnaar kroonde. 
      ‘Play-off 1 was voor ons sowieso geen doelstelling, zeker niet nu er maar vier ploegen mogen meedoen’, herhaalt Vrancken. ‘Een plek in de top acht blijft nog altijd onze betrachting. Nu dat dichterbij komt, zal onze motivatie alleen maar toenemen. Play-off 2 kan ook belangrijk zijn naar volgend seizoen toe. Een eventuele nacompetitie zou ons tussenseizoen korter maken. Anders zit je met een probleem naar de voorbereiding op volgende zomer.’ 
    
    ",Sportmagazine,https://sportmagazine.knack.be/sport/voetbal-nationaal/kv-mechelen-eindelijk-weer-efficient/article-normal-1701137.html,"Mocht angst hun raadgever zijn, dan hadden ze bij KV Mechelen begin november misschien wel ingrijpende conclusies getrokken: amper twee zeges in elf competitieduels en een teleurstellende vijftiende plaats.

Toen was de verrassende bekerwinnaar als nieuwkomer in 1A de seizoensrevelatie, met een vijfde plaats na vijftien wedstrijden.

In de eerste seizoenshelft leed het puntenverlies door domme rode kaarten van de youngsters kaarten van de youngsters Issa Kabore (op de negende speeldag, 1-2 tegen tegen Kortrijk) en Aster Vranckx (op de veertiende speeldag, 2-3 tegen Beerschot).

Maar de gewezen middenvelder verdient zelf vasthield aan zijn principes: uitgaan van een 4-3-3 of een 4-2-3-1 als veld bezetting, proberen overwicht te creëren met combinatievoetbal en
flankenspel, maar zeker niet over gaan tot een speelwijze enkel gebaseerd  op counters of fysieke duels.

En plek in de top 8 blijft nog altijd onze betrachting ",pdf-sport.pdf,32
6046387.xml,"Met iemand uit het Belgisch voetbal bespreken we de actualiteit. Verdediger, Beerschot 
    
    ","Mohamed Réda Halaïmia 
    In Canada zijn een aantal inwoners van een wijk in Ottawa van plan om hun straat, die genoemd is naar Donald Trump, een andere naam te geven. De straat kreeg de naam van de vastgoedmagnaat al lang voordat die president van de VS werd. Als jij de naam van je straat mocht kiezen, naar wie zou je die dan vernoemen? 
    
    ‘Naar Dani Alves, zonder enige twijfel. Dat was mijn favoriete speler toen ik klein was. Ik keek naar al zijn wedstrijden op tv, ik deed zijn bewegingen na, ik was een grote fan. Qua techniek en tactiek is hij als rechtsachter de top. En mocht ik eer willen doen aan mijn roots, dan zou ik voor Cheb Khaled kiezen, natuurlijk! De zanger van Aïcha, Aïcha, écoute-moi!’  
    
    Ook bij ons is er, zoals elders in de wereld, een debat aan de gang over controversiële bekende mensen in het straatbeeld. In Brussel krijgt de Leopold II-tunnel een nieuwe naam. Welk deel van jouw geschiedenis zou jij willen uitwissen? 
    
    ‘Toen ik bij Oran speelde, in Algerije, heb ik op training gevochten met een ploegmaat. Ik was gestresseerd, hij daagde me uit en het eindigde in een grote ruzie. Ik had dat niet moeten doen. Het was een vergissing en ik heb ervoor geboet. Ik werd twee dagen uit de groep verwijderd. Sindsdien ben ik veranderd en weet ik dat je je niet met anderen moet bezighouden. Ik kijk vooruit en ik denk alleen aan mijn eigen carrière. De rest heeft geen belang.’  
    
    Uit een recente studie van de Global Drug Survey, een onafhankelijke organisatie met basis in Londen, blijkt dat de Engelsen en Schotten de grootste dronkaards zijn, de landen dus met de meeste alcoholverslaafden. Dat is bijna een afgang voor België... Wanneer heb jij voor het laatst het onderspit moeten delven in een spelletje en kon je daar maar moeilijk mee om? 
    
    ‘Dat was met UNO en dat overkomt me voortdurend! Ik lig er vaak als eerste uit, maar soms ook – ik zweer het – als voorlaatste. Niets aan te doen, ik weet niet hoe het komt. Rapha (Holzhauser, nvdr) is het beste in dat spelletje. Tarik (Tissoudali, nvdr) ook wel, maar die speelt vals! Gelukkig is hij vertrokken!’ (lacht)  
    
    Op 20 januari ontdekten de bedienden van een restaurant in Estes Park, in de Amerikaanse staat Colorado, dat een klant een fooi van 1400 dollar had achtergelaten, terwijl de rekening maar 20 dollar bedroeg. Zou jij er ook veel geld voor overhebben om de cafés en restaurants weer te zien openen? 
    
    ‘Cafés, dat maakt me eerlijk gezegd niks uit. Ik ben moslim en ik drink geen alcohol, dus ik ga daar nooit naartoe. Maar de restaurants mis ik wel. Ik ging nogal eens naar Al Forno, een Marokkaans restaurant vlak bij mij. Ik zal blij zijn wanneer ik daar weer naartoe kan.’  
    
    Het smalste huis van Londen is verkocht voor maar liefst één miljoen euro. Het atypische gebouw staat in de wijk Shepherd’s Bush en de gevel is slechts 1,80 meter breed, voor een bewoonbare oppervlakte van 96 vierkante meter. Vraag jij je soms ook af waarom sommige campings duurder zijn dan hotels? 
    
    ‘Ik ben al twee jaar niet meer met vakantie geweest. Vorige zomer niet wegens corona en het jaar ervoor was ik net in Antwerpen aangekomen en wilde ik de stad ontdekken. Maar ik ben sowieso niet iemand die in een tent zou gaan slapen. Tijdens mijn laatste vakantie hadden we een grote villa met een zwembad gehuurd in Oran, voor de hele familie. Als ik daar nu aan terugdenk, dat lijkt wel in een ander leven gebeurd te zijn. En dat zeg ik niet omdat er nu sneeuw ligt…’ (lacht) 
    
    ",Sportmagazine,https://sportmagazine.knack.be/sport/magazine/mohamed-reda-halaimia/article-normal-1701143.html,"Naar 'Toen ik bij Oran speelde, in Algerije, heb ik op training gevochten met een ploegmaat.

Sindsdien ben ik veranderd en weet ik dat je je niet met anderen moet bezighouden.

Ik ging nogal eens naar Al Forno, een Marokkaans restaurant vlak bij mij.

Maar ik ben sowieso niet iemand die in een tent zou gaan slapen.

Tijdens mijn laatste vakantie hadden we een grote villa met een zwembad gehuurd in Oran, voor de hele familie.",pdf-sport.pdf,39
6046389.xml,"Hij werd pas in de zomer verwacht, maar uiteindelijk zal Luka Elsner met vijf maanden voorsprong de uitdaging on Kortrijk aangaan. Hij heeft er weinig te winnen en veel te verliezen. Een ontmoeting met een coach die nog de luxe heeft dat hij risico’s kan nemen. 
    
    ","‘Ik heb niet altijd een goeie indruk gemaakt' 
    
        Luka Elsner valt vaak in strakke pakken te bewonderen langs de zijlijn, maar wanneer hij mensen ontvangt in zijn container, doet hij dat in een trainingskostuum. Luka Elsner heeft een onberispelijk kapsel en daar heeft zelfs de sluiting van de kappers niets aan kunnen veranderen. Luka Elsner is opgegroeid aan de Franse Riviera, in Nice, maar heeft zich een naam gemaakt in België. Luka Elsner heeft een vlotte babbel en spreekt een half dozijn talen, maar het Nederlands is daar nog niet bij. Luka Elsner houdt er dus kennelijk van om de mensen op het verkeerde been te zetten. Hij is wel in voor een verrassing. Dat deed hij onlangs nog, op 31 januari, toen hij besloot om toch naar Kortrijk te verkassen, waar hij eerder pas in de zomer werd verwacht. De nieuwe coach van KVK gaf aan ons zijn eerste interview, meteen na de week quarantaine die hij moest uitzitten toen hij naar ons land kwam. Hij bevestigde wat we al wisten over hem: dat hij bijzonder rad van tong is en niet bang is voor een straffe uitspraak. 
    
    Door de quarantaine heb je je eerste drie wedstrijden vanop afstand gecoacht. Voel je op zulk moment, wanneer het niet mag, nog meer de behoefte om dicht bij je spelers te zijn? 
    
    
        Luka Elsner: ‘Wedstrijden voorbereiden via de telefoon is een uitdaging. Ze coachen voor je televisiescherm, dat is nog heel wat anders. Je krijgt daar een vreemd gevoel bij, alsof het onvermijdelijk fout gaat lopen. Je bent het immers gewend om dingen te kunnen rechtzetten, door je stem of op andere manieren. Op dat moment voel je je machteloos. Maar goed, dat laat je ook toe om wat afstand te nemen en te beseffen dat er ook andere middelen zijn om een boodschap over te brengen. Dat is het positieve dat ik onthoud van die quarantaine: een ploeg kan ook zonder een coach die voortdurend bijstuurt.’ 
    
    Heeft het hoge ritme begin februari, met twee wedstrijden per week, je doen twijfelen om er nu al aan te beginnen? 
    
    
        Elsner: ‘Ik heb in elk geval niet de makkelijkste weg gekozen. Het ware simpeler geweest om te zeggen: ‘Trek je plan tot het eind van het seizoen en bel me wanneer je uit de problemen bent.’ Maar ik stroop graag de mouwen op in moeilijke ogenblikken of wanneer men mij nodig heeft. Het is niet de eerste keer dat ik een ploeg overneem in het midden van het seizoen.’ 
    
    Het schijnt zelfs dat je van speler ineens coach geworden bent op 1 april 2013 en dat je ploegmaats dachten dat het een grap was? 
    
    
        Elsner: ‘Die anekdote is waar. Ik speelde nog op zondagavond en maandagochtend was ik assistent-trainer.’ 
    
    Had je zo slecht gespeeld? 
    
    
        Elsner: (lacht) ‘Ja, twee goals weggegeven! Neen, serieus, ik had al eerder een gesprek gehad met de technisch directeur, die wist dat ik op termijn de ambitie had om assistent te worden. Ze wilden van trainer wisselen en na die wedstrijd werd een nieuwe staf aangesteld. Daar lag een kans voor mij. Het was een moeilijke beslissing, een lange nacht. Maar eenmaal de beslissing genomen is, kijk ik niet achterom.’ 
    
    Kandidaat-trainer zijn, dat is toch zo’n beetje als een mondeling examen afleggen, niet? Je moet goed zijn, je goed kunnen presenteren, zelfverzekerd overkomen… Jij hebt mooie kostuums, een net kapsel, een universitaire achtergrond, een sterk discours en je praat een half dozijn talen. Dat helpt allemaal, toch? 
    
    
        Elsner: ‘Daar komt nog bij dat je vooral ook goed voorbereid moet zijn. Je mag niet denken dat je profiel alleen volstaat. Je moet weten hoe je wilt samenwerken, wat je kunt bijbrengen, wat je zou willen veranderen. Je moet een plan hebben en tonen dat je de kern kent. En dan is er ook de menselijke feeling. Dat evenwicht, tussen je competenties en het gezochte profiel enerzijds en je relatie met een bestuurder anderzijds, is belangrijk. Maar ik verzeker je: er zijn ook momenten geweest dat ik geen goede indruk gemaakt heb, niet al mijn sollicitatiegesprekken waren voorbeeldig.’ 
    
    Reputatie 
    Je werd onlangs ook genoemd bij Standard en anderhalf jaar geleden had je naar Charleroi gekund. Ben je verbaasd hoe gegeerd je bent, hoewel je in België alleen maar in 1B hebt gecoacht? 
    
    
        Elsner: ‘Ik denk dat het feit dat ik nadien in de Ligue 1 heb gecoacht, bij Amiens, me geloofwaardiger maakt. En er is natuurlijk mijn werk bij Union. Maar je moet alles in zijn context zien. Ik had toen een superploeg en vier ongelooflijke aanvallers. En dat in een project met een grote historische basis. Ik besef al te goed dat ik mijn imago en reputatie meer aan die spelers en de club te danken heb dan aan wat anders.’ 
    
    Die goeie reputatie opende op je 37e de poort naar de Ligue 1. Naar Amiens gaan, een van de zwakste ploegen in de Ligue 1, was dat geen groter risico dan Charleroi bijvoorbeeld? 
    
    
        Elsner: ‘Weet je, het is geen toeval dat ik die job kreeg. Veel trainers met ongetwijfeld meer ervaring zouden er hun neus voor opgehaald hebben. Maar een van de voordelen van de jeugd is dat je meer lef hebt en minder nadenkt. Dat leidt tot ervaringen die soms wel slecht aflopen maar je toch iets leren. Zo ben ik in al wat ik doe. Natuurlijk was er ook een sentimentele kant aan om terug te keren naar Frankrijk, waar ik twintig jaar had gewoond.’ 
    
    Toen je als trainer terugkeerde naar Frankrijk, zei je dat het negentig procent pijn en tien procent plezier was. Je had het enorm lastig met nederlagen. Heeft het rampzalige seizoen bij Amiens je gehard? 
    
    
        Elsner: ‘Dat is, denk ik, wat men ‘ervaring’ noemt. Moeilijke momenten doormaken, in vraag gesteld worden. Ik ging er altijd van uit dat het onbegrijpelijk was om twee keer na elkaar te verliezen en dan kom je in een situatie dat je zestien matchen niet kunt winnen… Het leven deelt klappen uit en je moet die leren incasseren om vooruit te komen.’ 
    
    Waarom oefen je een beroep uit dat je zo veel vaker ongelukkig dan gelukkig maakt? 
    
    
        Elsner: ‘Zelfs bij tijdelijke successen vraag je je altijd af wat er morgen gaat gebeuren. Maar dat maakt me niet echt ongelukkig. Een beetje meer dan als speler, dat wel. Want als speler kun je eens wat minder zijn, maar je draagt zelf de verantwoordelijkheid voor wat je doet. Als trainer bereidt je dingen voor en leg je een puzzel, maar nadien moet je dat loslaten en zien wat er gebeurt.’ 
    
    Dat is de paradox van coaches die zoveel mogelijk willen controleren. Is het moeilijk te aanvaarden dat je sommige dingen niet in de hand hebt? 
    
    
        Elsner: ‘Er is iets onvoorspelbaars aan voetbal en als je dat niet accepteert, zit je op het verkeerde pad. Soms gaat het mis, maar dat wil niet zeggen dat je slecht gewerkt hebt of dat de spelers er geen zin in hadden. Er is niet altijd een objectieve reden voor een nederlaag. Soms heb je gewoon geen mazzel. Dat moet je leren aanvaarden. Vroeger was ik een coach die op alles een antwoord zocht.’ 
    
    Permanente zoektocht 
    Sommige spelers hebben nood aan vrijheid, andere moet je voortdurend gidsen. Ga je daar op een individuele manier mee om of integreer je dat in een collectieve aanpak? 
    
    
        Elsner: ‘Je moet zorgen dat de anderen begrijpen wat er gebeurt met een creatieve speler. Welke zijn zijn sterke punten, welke beslissingen gaat hij waarschijnlijk nemen? Ik had als speler niet de kwaliteit om een tegenstander met één beweging in de wind te zetten, dus ik heb veel respect voor wie dat wel kan. Zulke spelers zijn essentieel voor het voetbal. Maar al wat er daarrond gebeurt is heel belangrijk, want als iedereen het zo doet, win je geen wedstrijden. Je hebt spelers die moeten verdedigen, de ruimtes afsluiten, eenvoudig spelen, en je hebt er andere die kwaliteit en creativiteit moeten brengen. Beide zijn even belangrijk in mijn ogen.’ 
    
    Denk je dat het misschien daarom is dat trainers, op enkele uitzonderingen na, bijna altijd oud-speler zijn die die capaciteit niet hadden? 
    
    
        Elsner: ‘Wij, meer beperkte spelers, proberen spelers met een creatief profiel te ondersteunen. Zonder te vergeten dat er recupererend werk te verrichten is en dat je negen keer op tien de bal zult verliezen. Maar één keer op de tien gaat die creatieve speler iets bijbrengen. Onze taak is dus om hem de kans te geven om zijn gang te gaan.’ 
    
    In het begin van je trainerscarrière zei je dat je geïnspireerd was door de ideeën van Diego Simeone, maar na het bijwonen van veel lezingen en na een aantal ontmoetingen, vooral met Maurizio Pochettino, zeg je dat je je mening herzien hebt. Is er voor jou één systeem dat beter is dan de andere? 
    
    
        Elsner: ‘Eerlijk gezegd denk ik vandaag dat bij voorkeuren ook altijd zwakke punten horen. Ik probeer dus van overal iets op te steken, alles wat nuttig is om te integreren in mijn kijk op het spel. Dat is een permanente zoektocht.’ 
    
    Denk je dat het voetbal tegenwoordig minder zwart-wit is dan tien jaar geleden, toen men systematisch het balbezit van Pep Guardiola tegenover het afbraakvoetbal van José Mourinho zette? 
    
    
        Elsner: ‘Ik heb de indruk dat op zeer uitgesproken spelsystemen, zoals die twee, meteen ook een reactie gekomen is, een soort van tegengif dat de anderen proberen te vinden. Tegenwoordig heb je het systeem van Leipzig, dat aangewend wordt om stijlen als die van Barcelona te bekampen. Dat is voetbal. Er is een systeem dat werkt en dan krijg je direct een trainer die probeert om dat te counteren.’ 
    
    ",Sportmagazine,https://sportmagazine.knack.be/sport/voetbal-nationaal/luka-elsner-ik-heb-niet-altijd-een-goeie-indruk-gemaakt/article-interview-1701145.html,"Luka Elsner valt vaak in strakke pakken te bewonderen langs de zijlijn, maar wanneer hij mensen ontvangt in zijn container, doet hij dat in een trainingskostuum.

Luka Elsner is opgegroeid aan de Franse Riviera, in Nice, maar heeft zich een naam gemaakt in België.

Luka Elsner heeft een vlotte babbel en spreekt een half dozijn talen, maar het Nederlands is daar nog niet bij.

De nieuwe coach van KVK gaf aan ons zijn eerste interview, meteen na de week quarantaine die hij moest uitzitten toen hij naar ons land kwam

Hij bevestigde wat we al wisten over hem: dat hij bijzonder rad van tong is en niet bang is voor een straffe uitspraak.
",pdf-sport.pdf,41
6046390.xml,"De enige ploeg in het spoor van de grote drie in Spanje, een 1/8 finale in de Champions League tegen Borussia Dortmund en straks misschien finalist in de Copa del Rey: FC Sevilla gooit hoge ogen. 
    
    ","Het recordteam van FC Sevilla 
    De cijfers van FC Sevilla in 2021 zijn duizelingwekkend. De 2-0 van vorige week woensdag in de halve finale van de Spaanse beker tegen FC Barcelona was al de achtste overwinning op rij, een record in de geschiedenis van de club. In die acht wedstrijden incasseerden de mannen van Julen Lopetegui welgeteld één doelpunt en maakten ze er zeventien. Om het in het Spaans te zeggen: impresionante. 
      Vorig seizoen zette FC Sevilla al een knalseizoen neer met een gedeelde derde plaats in de competitie en Europa Leaguewinst ten koste van het Inter van Romelu Lukaku. Het leverde Julen Lopetegui, die in juni 2019 aan de slag ging bij de Andalusiërs, veel lof op. Dit seizoen trok hij de lijn gewoon door. Eind januari bereikte hij in de match tegen Eibar een mijlpaal: hij boekte zijn vijftigste overwinning als coach van FC Sevilla. Daar had hij 85 wedstrijden voor nodig, geen enkele coach deed dat zo snel, alweer een record. Niet onlogisch dus dat zijn contract nog eens met twee jaar verlengd werd. 
      En daar houdt het niet mee op: een van de uitblinkers bij de ploeg is de Marokkaanse keeper Yassine Bounou (29). De doelman, in Spanje Bono genoemd, hield zijn netten al schoon in acht bekerwedstrijden op rij: zes dit seizoen en twee vorig seizoen. ‘Hij is bij de club zijn naam met gouden letters aan het schrijven’, zo zegt zijn legendarische voorganger Andrés Palop. De achttien schoten die hij in die acht matchen te verwerken kreeg, pareerde hij. In de heenwedstrijd van de halve finale tegen FC Barcelona hield hij Lionel Messi nog van een gemaakt doelpunt. En dan te zeggen dat Bono pas eind vorig seizoen echt aan de oppervlakte kwam, met als orgelpunt de finale van de Europa League. De keeper, eerst nog gehuurd van FC Girona, werd afgelopen zomer prompt overgekocht voor vier miljoen euro. 
      Nee, Ramón Rodríguez Verdejo, alias Monchi, heeft het nog niet verleerd. De sportief directeur is er, sinds zijn terugkeer in april 2019 van AS Roma, alweer in geslaagd om een erg competitieve kern samen te stellen. Een van de sensaties is de 23-jarige Marokkaanse spits Youssef En-Nesyri. Hij werd in januari 2020 voor 20 miljoen euro gekocht van CD Leganés als opvolger voor de Mexicaanse routinier Javier 
        Chicharito 
        Hernández. De 1,89 meter grote spits, vooral de laatste weken erg op dreef, stelt niet teleur: hij prikte dit seizoen al 13 goals binnen in La Liga. 
      Daarnaast zijn er natuurlijk oudgedienden Ivan Rakitic (32) en Aleix Vidal (31), maar hét paradepaardje van de ploeg is Jules Koundé (22). De jonge, centrale verdediger maakte vorige week nog een wereldgoal tegen Barça. Toen Monchi hem in 2019 voor een recordbedrag van 25 miljoen euro kocht van Bordeaux, gaf hij toe dat het een ‘gokje’ was om zoveel geld uit te geven voor een speler die nog maar één seizoen een vaste waarde was in de Ligue 1. Maar Koundé vormt intussen samen met de Braziliaan Diego Carlos een ijzersterk verdedigend duo. De Franse jongeling heeft een fenomenaal inzicht, kiest vrijwel altijd goed positie en is op geen foutje te betrappen. Afgelopen zomer meldde Manchester City zich al voor hem, maar FC Sevilla legde het bod naast zich neer. Monchi wilde hem nog niet laten gaan, hij geloofde dat het toptalent zich nog verder kon ontwikkelen. En de technisch directeur kreeg gelijk. Intussen heeft Koundé ook de interesse opgewekt van andere Europese topclubs, zoals Real Madrid en Manchester United. 
      Monchi denkt dat de verdediger weleens het dubbele kan opleveren van wat hij gekost heeft. En kijk: de website Transfermarkt schat zijn waarde nu op exact 50 miljoen euro. Als hij in de zomer voor dat bedrag verkocht wordt, zal hij de duurste uitgaande transfer ooit van FC Sevilla worden. Alweer een record. Dat staat voorlopig nog op naam van Wissam Ben Yedder, die in de zomer van 2019 40 miljoen euro in het laatje bracht met een transfer naar AS Monaco. 
    
    ",Sportmagazine,https://sportmagazine.knack.be/sport/voetbal-internationaal/het-recordteam-van-fc-sevilla-hoe-de-andalusische-club-opnieuw-meedoet-voor-de-prijzen/article-normal-1701147.html,"De cijfers van FC Sevilla in 2021 zijn duizelingwekkend.

De 2-0 van vorige week woensdag in de halve finale van de Spaanse beker tegen FC Barcelona was al de achtste overwinning op rij, een record in de geschiedenis van de club

Om het in het Spaans te zeggen: Vorig seizoen zette FC Sevilla al een knalseizoen neer met een gedeelde derde plaats in de competitie en Europa Leaguewinst ten koste van het Inter van Romelu Lukaku.

Het leverde Julen Lopetegui, die in juni 2019 aan de slag ging bij de Andalusiërs, veel lof op.

Eind januari bereikte hij in de match tegen Eibar een mijlpaal: hij boekte zijn vijftigste overwinning als coach van FC Sevilla.",pdf-sport.pdf,44
6046409.xml,"Morgen bezoekt Club Brugge Dinamo Kiev, een grote naam in een metropool die nu ook de thuisbasis geworden is van Sjachtar Donetsk. Ga mee op reis door de Oekraïense voetbalhoofdstad. 
    
    ","DINAMO KIEV 
    Waar voetbal thuis is 
    Aan de ingang van het oude stadion van Dinamo Kiev, gebouwd in 1934, staan twee standbeelden. Eén stelt vier voetballers voor als herinnering aan het mythische FC Start dat hier tijdens Wereldoorlog II de Duitsers trotseerde. De spelers van dat team betaalden daarvoor met hun leven. Het ander is een man die op een bank zit, met een bal onder de voet. Het is Valeri Lobanovski, de mythische trainer die met Dinamo Kiev in drie verschillende tijdperken successen haalde en de prijzenkast van de club vol laadde. Lobanovski bouwde zijn succesvolle teams niet rond de vedetten, de ploeg zelf was de vedette en iedereen kreeg daarin zijn rol uitgelegd. Toen een speler eens bezwaar maakte en opwierp ‘maar ik denk…. ’, onderbrak Lobanovski hem abrupt: ‘Niet denken. Ik denk voor jou. Speel!’ 
      Een jaar na zijn dood in 2002 werd het stadion, op wandelafstand van het stadscentrum van Kiev, naar hem genoemd. Na de modernisering van het Olympisch Stadion met het oog op het EK 2012 in Polen en Oekraïne werd het oude stadion door de club gebruikt als trainingscentrum. Maar na de oorlog en de daaropvolgende terugvallende toeschouwersaantallen worden de competitiewedstrijden opnieuw in het Lobanovskistadion afgewerkt. Alleen de Europese matchen gaan dit seizoen nog door in het Olympisch Stadion, waar eind september ook KAA Gent te gast was. 
      In mei 2012, een paar maanden voor het EK, werkte Dinamo Kiev in het prachtig vernieuwde Olympisch Stadion zijn laatste competitiewedstrijd van het seizoen af, tegen Tavrija Simferopol, in 1992 nog de allereerste kampioen van het afgescheiden land. Twee jaar later zal die club bij de Russische annexatie van de Krim verdwijnen. De gevluchte leden stichten in de stad Beryslav, 250 kilometer ten noorden van Simferopol en net boven de Krim, een nieuw Tavrija, vandaag een onbeduidende ploeg in derde klasse. 
    
    Oorlog 
    Kort voor dat EK in 2012 is Oekraïne nog een land vol hoop, al zijn het op dat moment politiek woelige tijden, met betogingen en het contesteren van de oude patriarchen die de natie op een oude Sovjetmanier runnen en vaak niet eens deftig Oekraïens spreken. Ook economisch beweegt er een en ander, en op voetbalvlak verrijzen er liefst zes nieuwe stadions in een paar jaar tijd. Een trend die ingezet werd door Rinat Achmetov, op dat moment de rijkste man van Oekraïne, en sinds 1996 eigenaar van Sjachtar Donetsk. Sinds hij in 2009 de imposante Donbass Arena inhuldigde, haalde Sjachtar Dinamo snel bij. Met het oog op het EK werd ook in andere steden gebouwd en verbouwd. 
      Gevolg? Het voetbal boomt. Vijf jaar voor het EK werkte Dinamo Kiev zijn thuiswedstrijden nog voor gemiddeld 5000 toeschouwers af in het eigen Lobanovskistadion, dat 16.000 plaatsen telde. In februari 2012 dagen voor de allereerste thuiswedstrijd in het nieuwe 70.000 plaatsen tellende Olympische Stadion voor de derby tegen het bescheiden Arsenal Kiev 55.000 kijkers op. Een half jaar eerder was dat in het oude stadion nog gemiddeld 8000 man. 
      Kiev is net voor het EK 2012 een enorme bouwput. De brede rivier Dnjepr loopt door de stad en vormt de grens tussen het westen, waar Kiev nog bij hoort en waar het Oekraïense nationalisme aan een stevige opmars bezig is, en het oosten waar Russisch en Rusland nog de norm zijn. In Kiev is anno 2012 het gemiddelde loon een goeie 300 euro, in de rest van het land en vooral in het oosten ligt dat een stuk lager. De hoop is dat het EK voor een boost zorgt, niet alleen in de hoofdstad zelf, maar ook elders. Alvast vier moderne luchthavens, moderne autowegen, supersnelle treinen houdt het land aan het evenement over, en de hoop dat het toernooi de deuren en vensters opengooit naar het Westen. 
      Dat komt er niet van. 
      Twee jaar na het EK breekt in juli 2014 de oorlog in Oost-Oekraïne uit, die niet alleen een economische recessie in het hele land tot gevolg heeft maar ook het Oekraïense voetballandschap compleet hertekent. Voor de oorlog had het land vier topclubs: Sjachtar Donetsk, Dinamo Kiev, Dnjepr Dnjepropetrovsk en Metalist Charkov. Na het EK moet de eigenaar van Metalist zijn club verkopen aan een jonge miljardair, die al snel de benen neemt naar Rusland waarop de club failliet gaat. Onder de oude naam Metalist 1925 voetbalt men vandaag in de Persha Liga, de tweede klasse. 
      In 2015 speelt FC Dnjepr, genoemd naar de gelijknamige rivier, nog de finale van de Europa League, die het verliest van FC Sevilla, maar de financiële problemen zijn dan al merkbaar. In 2017 degradeert FC Dnjepr voor het eerst in de geschiedenis van het Oekraïense voetbal uit de hoogste klasse en wordt vervolgens wegens financieel wanbeheer teruggezet naar het amateurvoetbal. Dat maakt dat er vandaag in het hele land twee topclubs overblijven: Dinamo Kiev en Sjachtar Donetsk.  
    
    Van oost naar west 
    Drie clubs moeten door de oorlog in Oost-Oekraïne op de vlucht. Zorja Loehansk verhuist naar de stad Zaporizja, en ook de drie clubs uit Donetsk moeten snel inpakken en wegwezen. 
      Metaloerh Donetsk, de club waar onder meer Jos Daerden ooit trainer was, overleeft de verhuis naar Kiev niet. Het voetbalt nog één seizoen in de Obolon Arena, een oud klein stadion waar ook Obolon Kiev voetbalde, en gaat in 2015 failliet. 
      Olimpik Donetsk doet het een stuk beter en is vandaag een middenmoter in de hoogste klasse die zijn thuiswedstrijden beurtelings in het Lobanovskistadion en het nog kleinere stadion van de voetbalfederatie afwerkt. In pre-Covid-tijden trokken ze daar gemiddeld 1500 man. 
      Sjachtar belandt eerst in Lviv, op 1000 kilometer van huis, later in Charkov. Sinds vorig jaar heeft het zijn intrek genomen in het Olympisch Stadion in Kiev. Spelers en stafleden, inclusief bestuur, wonen nu in en rond Kiev. Ze verschillen daarmee niet van de vele vluchtelingen uit het oosten van wie er velen niet meer aan denken om terug te keren. Ze hebben in Kiev een nieuw leven gevonden en verdienen er, als ze al een job hebben, een stuk meer dan in het voorheen al armere en nu ook grotendeels vernielde oosten. 
      De voorbije jaren voetbalden op die manier tot vijf eersteklasseclubs in de hoofdstad. Desna Tsjernihiv, genoemd naar de Desnarivier die door de Noord-Oekraïense stad stroomt, speelde ook dit seizoen nog een paar thuismatchen in Kiev omdat het eigen stadion nog niet voldoet aan de normen van de Premjer Liha, onder meer wegens het ontbreken van veldverwarming. Niet onlogisch: de club belandde pas in 2018 voor het eerst in de hoogste klasse, maar speelt na de verbouwingen de meeste matchen al terug in Tsjernihiv, 150 kilometer ten noorden van de hoofdstad. 
      Een sportief sprookje was FK Kolos, een club uit het 1500 inwoners tellende dorpje Kovalivka, op 30 kilometer van de hoofdstad. Het werd pas opgericht in 2012, maar onder impuls van een rijke familie belandde het na een steile klim in 2019 plots in de hoogste klasse, waar het afgelopen zomer zelfs de voorrondes van de Europa League haalde. Omdat de Premjer Liha geen stadions met een capaciteit van minder dan 5000 toeschouwers accepteerde, verhuisde de club, in afwachting van de verbouwing van het eigen stadion, naar het Lobanovskistadion. Dit seizoen voetballen ze terug thuis, en staan net als vorig seizoen in de linkerkolom van de rangschikking. 
      Twee kleinere clubs uit Kiev, die tien jaar geleden nog in de hoogste klasse zaten, zijn vandaag verdwenen. FK Obolon Kiev, gesticht in 1992, dat met de steun van brouwerij Obolon in vijf jaar naar eerste klasse steeg, en het daar zes jaar uithield, verdween in 2012 uit eerste en speelt nu in tweede klasse. Arsenal Kiev dat negentien seizoenen op het hoogste niveau uitkwam, maar nooit veel volk of geld had, ging in 2019 failliet. 
    
    Sjachtar Donetsk of Sjachtar Kiev? 
    Zo voetballen er anno 2021 drie eersteklassers in de hoofdstad: middenmoter Olimpic Donetsk en de twee die straks zoals de andere jaren om de titel strijden. Want de gedwongen verhuis uit de eigen regio heeft Sjachtar alvast niet kapot gekregen. Op dit moment kan Dinamo Kiev in de rangschikking wedijveren met de grote rivaal, maar vorig jaar bedroeg het verschil tussen beide clubs liefst 20 punten, in het voordeel van de oranje-zwarten. 
      Toen in het voorjaar van 2014 de oorlog uitbrak, moest Rinat Achmetov, rijk geworden met inkomsten uit de metaalsector en de energieontginning, vluchten met zijn club. Al snel werd duidelijk dat een terugkeer niet voor meteen was. Men vroeg zich toen af hoe lang de puissant rijke eigenaar het zou volhouden in een andere omgeving, afgesneden van een groot deel van zijn inkomsten, maar dat valt anno 2021 best mee. Achmetov boorde immers ook andere inkomstenbronnen aan. 
      In het Olympisch Stadion trekt Sjachtar in niet-Covid-tijden alleen de grote massa wanneer de tegenstander een bekende naam is. In de Europese competities komen de fans in de eerste plaats om topploegen aan het werk te zien voor een redelijke prijs. De fanbase waar Dinamo altijd kan op terugvallen, zelfs tegen de meest onbeduidende tegenstanders, zo’n 5000 à 6000 man, heeft Sjachtar in Kiev niet. Tegen onbeduidende ploegen zitten er in normale tijden geen 2000 man in het immense stadion, ook al zijn veel mensen uit het oosten naar Kiev gevlucht. 
      De voornaamste bron van inkomsten haalt de club uit de verkoop van zijn betere spelers. Daar zit al eens een speler bij die voor 20 tot 50 miljoen van de hand wordt gedaan, zoals Fred in 2018 naar Manchester United voor 59 miljoen, of Alex Teixeira die in 2016 naar China verhuisde voor 50 miljoen. Elk jaar mag er wel een topspeler weg, maar nooit meer dan één of twee tegelijk. Want belangrijk is het sportieve niveau te vrijwaren, zodat jaarlijks in de Champions League de spelers in de vitrine gezet worden. Sjachtar heeft nog steeds met afstand het grootste budget van het land. Geen 50 miljoen meer, zoals voor de oorlog, maar nog altijd tussen 30 en 40 miljoen. Dat is een pak meer dan Dinamo Kiev, dat met een budget van 10 à 15 miljoen werkt, terwijl dat vroeger 30 à 40 miljoen was. Het maakt dat spelers bij de oranje-zwarten tussen drie en vier miljoen euro per jaar verdienen, met een uitschieter tot vijf miljoen, terwijl de bestbetaalde spelers van Dinamo Kiev tevreden moeten zijn met een jaarloon van één miljoen euro. 
    
    Gecontesteerde trainer 
    Dinamo Kiev, dat al in de Sovjettijd dertien keer kampioen werd van de USSR en twee keer Europacup II won, is nog altijd de Oekraïense recordkampioen (zie kader), maar de laatste landstitel dateert al van vijf jaar geleden. Het beleid van de club is in handen van Ihor Soerkis, de jongste van de twee broers Soerkis. De oudste, Grigori Soerkis, was zelf ook ooit voorzitter van Kiev. Hij redde de club in juni 1993 van het failliet. In 1995 werd Kiev van Europees voetbal uitgesloten omdat de broers Soerkis gepoogd zouden hebben om de Spaanse scheidsechter Antonio López Nieto om te kopen. Later werd de schorsing voor de club én de voorzitter teruggebracht tot een kortere periode. Intussen was Grigori ook voorzitter van de Oekraïense voetbalfederatie, een post die hij bekleedde tot midden 2012. Vandaag zit hij in de politiek, maar bij belangrijke beslissingen bij Dinamo belt zijn broer hem nog altijd om advies, wat de reële machtsverhoudingen weergeeft. 
      Ook de broers Soerkis halen hun moeilijker te achterhalen inkomsten uit energiebedrijven van staatsorigine. Hun naam werd ook genoemd in het dossier Football Leaks, omdat het offshorebedrijf Newport als financiële sluis zou dienen om geld naar en van Dinamo Kiev te verplaatsen. Toch zijn ze niet zo rijk als Achmetov, en slagen ze er ook niet in om hun spelers even duur te verkopen als Sjachtar. Van de vijf meest lucratieve uitgaande transfers ooit vonden er drie al twintig jaar geleden plaats, toen onder meer Andrij Sjevtsjenko voor 24 miljoen euro aan AC Milan verkocht werd. Tussen haakjes: de duurste aankoop ooit van de club was ene Dieumerci Mbokani, die in 2014 voor elf miljoen gekocht werd bij Anderlecht. 
      Het goeie nieuws is dat Dinamo nog altijd grotendeels zijn eigen spelers opleidt, die ook vaak het eerste elftal en zelfs de nationale ploeg halen. Toen het een paar weken geleden tegen de voormalige dorpsploeg FC Kolos speelde, waren zeven spelers van de basiself zelf opgeleide voetballers, terwijl er op de bank nog eens drie eigen producten zaten. Daar slaagt Sjachtar, met bijna de helft van de kern die uit Brazilianen bestaat, niet in. De Oekraïense spelers van Sjachtar zijn wel vaste waarden in de nationale ploeg, maar de jonge talenten worden, zoals Roeslan Malinovski in zijn jonge jaren, uitgeleend aan kleinere ploegen, bijvoorbeeld aan FC Mariupol, dat fungeert als de officieuze satellietploeg van de oranje-zwarten. 
      Het Dinamo Kiev dat Club Brugge straks treft, is een erg jong team, met amper 9 buitenlanders op 32 spelers. 
      De meest gecontesteerde figuur is de trainer. Toen de broers Soerkis afgelopen zomer de 75-jarige Roemeen Mircea Lucescu aankondigden als nieuwe coach, stak een storm van protest op. De Roemeen is een ervaren en best succesvolle coach, maar wél dé legende van aartsrivaal Sjachtar Donetsk, de man die van 2004 tot 2016 de gehate aartsrivaal acht landstitels bezorgde. 
      Gelukkig mag er geen volk in het stadion, zodat Lucescu ongehinderd zijn werk kan doen. Voorlopig geven de resultaten de eigenaars gelijk. Als hij na vijf jaar weer de titel haalt, zou de kritiek verstommen rond de man die in de poulefase van de Champions League – waarin Dinamo het onder meer tegen FC Barcelona en Juventus opnam – de oudste trainer ooit was. 
    
    ",Sportmagazine,https://sportmagazine.knack.be/sport/voetbal-internationaal/rondreis-door-kiev-de-stad-die-voetbal-ademt/article-longread-1701163.html,"Het is Valeri Lobanovski, de mythische trainer die met Dinamo Kiev in drie verschillende tijdperken successen haalde en de prijzenkast van de club vol laadde.

In mei 2012, een paar maanden voor het EK, werkte Dinamo Kiev in het prachtig vernieuwde Olympisch Stadion zijn laatste competitiewedstrijd van het seizoen af, tegen Tavrija Simferopol, in 1992 nog de allereerste kampioen van het afgescheiden land.

Voor de oorlog had het land vier topclubs: Sjachtar Donetsk, Dinamo Kiev, Dnjepr Dnjepropetrovsk en Metalist Charkov.

Dat maakt dat er vandaag in het hele land twee topclubs overblijven: Dinamo Kiev en Sjachtar Donetsk.

De Oekraïense spelers van Sjachtar zijn wel vaste waarden in de nationale ploeg, maar de jonge talenten worden, zoals Het Dinamo Kiev dat Club Brugge straks treft, is een erg jong team, met amper 9 buitenlanders op 32 spelers.",pdf-sport.pdf,68
6046413.xml,"Na jaren in de woestijn doet Rangers, deze week tegenstander van Antwerp in de Europa League, een overtuigende gooi naar de Schotse titel. Een ferme tegenvaller voor eeuwige vijand Celtic, dat het record van tien op een rij al kon ruiken. Architect achter de ontwaking van de slapende reus: Steven Gerrard. 
    
    ","Back in business 
    De rook van het nieuwjaarsvuurwerk is in de Schotse grootstad Glasgow nog niet helemaal weggetrokken wanneer Rangers en Celtic op 2 januari de wei van Ibrox betreden. De Old Firm is een van de meest beladen derby’s van Europa, een stammenoorlog die niet zelden uitdraait op rellen op en naast het veld. ‘Als een scene van Apocalypse Now’, omschreef een commentator het rondje stennis schoppen ooit. Op derbydagen verwerkt de politie van Glasgow beduidend meer oproepen rond huiselijk geweld. 
      Ibrox was ook het toneel voor een der grootste stadionrampen van Groot-Brittannië. Dag op dag vijftig jaar geleden, op 2 januari 1971, begaf een trapleuning het, een ramp die 66 mensenlevens eiste. Het moet zijn dat de minuut stilte voor de match het elftal van Rangers in slaap wiegt. In 90 minuten schiet het geen enkele keer tussen de palen. Toch wint de blauwe kant van Glasgow de Old Firm, nadat een Celticschouder een hoekschop van James Tavernier in doel devieert. 
      Naast het veld balt Rangersmanager Steven Gerrard een vuist. Als geen ander beseft hij dat het geen goed idee is om vroegtijdig de overwinning uit te roepen – herinnert u zich zijn uitschuiver die Liverpool de titel kostte? – maar het moet al grandioos mislopen wil Rangers het seizoen niet als kampioen afsluiten. De kloof met de bittere stadsrivaal en nummer 2 in de stand is gigantisch. Celtic heeft de ultieme kans gemist op het record, tien titels op een rij. Na jaren in de woestijn is de derbyzege voor Rangers het laatste zetje op weg naar glorie. Een reconstructie. 
    
    Van UEFA Cup naar vierde klasse 
    Acht en een half jaar eerder. Het regent auld wives and pike staves. Pijpenstelen, zoals de weergoden enkel Schotland tormenteren. Het beeld past bij de match. Met zes internationals in de rangen heeft recordkampioen Rangers – 54 (!) titels in eerste klasse – verlengingen nodig om Brechin City opzij te zetten in de Challenger Cup, een bekercompetitie waaraan enkel ploegen uit lagere reeksen deelnemen. Het is Rangers’ eerste wedstrijd als vierdeklasser. Vier jaar lang zal de club op zompige velden spelen tegen ploegen als Alloa Athletic, Peterhead, Elgin City en Stirling Albion. 
      Wellicht niet wat David Murray, een van de rijkste zakenmannen van Schotland, in gedachten heeft wanneer hij in 1988 Rangers koopt. Onder zijn voorzitterschap binden toppers als Brian Laudrup, Paul Gascoigne, Ronald de Boer en Mikel Arteta hun veters op Ibrox. In 1997 zit Ronaldo zelfs bijna in Schotland. Murray wil Europese potten breken en stelt de Braziliaan voor om enkel in de Champions League te spelen. Voor matchen tegen Dundee mag hij gerust passen. Uiteindelijk kiest Ronaldo voor Inter, maar het toont aan dat de bomen in Glasgow tot in de hemel groeien. Het succes is navenant, met onder meer negen titels in de jaren 90. 
      Bedwelmd door triomfen maakt slechts een enkele kniesoor zich zorgen over de kostprijs van zo’n armada aan sterren. Zeker Murray zelf niet. Zijn zakenimperium bouwde hij op schulden, die hij gebruikte als hefboom om hogerop te raken. Een ethos dat hij ook op Rangers toepast. In 2003 staat de club meer dan 100 miljoen euro in het rood. Toch telt Murray 18 miljoen euro neer voor Tore André Flo, destijds een Schots recordbedrag. ‘Voor elke vijf pond die Celtic uitgeeft, zal ik er tien uitgeven’, zegt hij stoer. 
      Murray bedenkt ook ingenieuze manieren om z’n geld verder te laten reiken. Zo betaalt hij de spelers tussen 2001 en 2010 gedeeltelijk in employee benefit trusts, aandelen waarop minder belastingen betaald moeten worden. Hoewel Murray daarmee in theorie de wet niet overtreedt, blijkt het een van de vele nagels aan de doodskist van Rangers. Een mogelijke monsterboete van Her Majesty’s Revenue & Customs – de Britse belastingdienst, zeg maar – hangt als een zwaard van Damocles boven de club. Ironisch genoeg is Rangers historisch een bastion van monarchisten die elke match hun liefde voor de Queen bezingen. 
      Murray wil de hete aardappel doorschuiven, maar vindt niemand die er trek in heeft. Totdat Craig Whyte, een malafide zakenman met een krakkemikkige reputatie, hem in mei 2011 een symbolische pond toestopt. Whyte belooft de schulden af te betalen. In plaats daarvan stopt hij alle belasting- en btw-betalingen en is de club binnen het jaar failliet. Vier jaar eerder, in 2008, verliest Rangers nog de finale van de UEFA Cup van Zenit Sint-Petersburg, nu moet het gedwongen opnieuw beginnen in de Schotse vierde klasse. 
      Een opeenvolging van charlatans heeft met kwestieuze economische en sportieve beslissingen een put gegraven voor de meest roemrijke club van Schotland. De teloorgang leest als een waarschuwing aan clubleiders die zich Icarus wanen. Zelfs het aristocratische Rangers, zelfbewust op het arrogante af, is niet too big to fail.  
    
    ‘Slechtste ooit’ 
    Terwijl Rangers zich op z’n Beerschots een weg ploetert door de divisies, lacht Celtic in het vuistje. Bij afwezigheid van de aartsrivaal stapelt de club van de katholieke Ierse immigranten de titels op. Na meerdere deelnames aan de Champions League beent het ook financieel weg. Maar het gebrek aan spankracht doet de Schotse competitie, al lang geen hoogvlieger meer, helemaal indutten. De Motherwells en Hibernians van deze wereld behalen Europees niet de resultaten van Rangers. Staat de Schotse Premiership in 2008 nog tiende in de coëfficiënt van UEFA, dan sluimert het tussen 2013 en 2018 tussen plek 23 en 26, na grootmachten als Cyprus, Wit-Rusland en Azerbeidzjan. Celtic moet voorrondes spelen en haalt steeds vaker de groepsronde van de CL niet. 
      Het leedvermaak over het noodlot van Rangers slaat langzaam om in ongerustheid. De directe confrontatie tussen de twee topclubs uit Glasgow heet niet voor niets de Old Firm, de oude firma, vanwege het economisch gewin voor beide clubs. Rangers en Celtic domineren het Schotse voetbal. De laatste titel van een andere club dateert al van 1985, toen Alex Ferguson Aberdeen kampioen maakte. Nu die duopolie gebroken is, blijkt geen kat geïnteresseerd in de strijd om de tweede plek. Geen van hen zal het toegeven, maar veel fans van Celtic slaken een zucht van opluchting wanneer Rangers in 2016, na vier jaar, opnieuw een plek bij de elite bemachtigt. 
      Niet dat het daar meteen op wieltjes loopt. Glasgow Rangers zoekt lang naar de juiste formule. Het dieptepunt volgt in juli 2017. In de eerste voorronde van de Europa League stuiten de Schotten op Progrès Niederkorn. De nummer vier uit Luxemburg heeft 36 jaar geen Europese goal meer gemaakt, maar wint met 2-0. Terwijl de media spreken van ‘het slechtste resultaat aller tijden voor de club’, treedt de Portugese trainer/clown Pedro Caixinha, witheet van woede, in discussie met de fans. Zijn bewind eindigt na 229 dagen, het kortste ooit bij de club. Interim-manager Graeme Murty vervolmaakt het seizoen. 
      In april 2018 walst Celtic Rangers plat. 5-0. ‘Maar het hadden er ook zeven kunnen zijn’, meent coach Brendan Rodgers. Celtic eindigt het seizoen met twaalf punten voorsprong op Rangers, de derde in de eindstand, maar op het veld is de kloof zowaar nog groter. De club is wanhopig op zoek naar stabiliteit, naar een kapitein die het schip uit de storm kan leiden. ‘De volgende manager gaat een vuurgevecht aan met een waterpistool’, schrijft The Guardian. 
    
    Verbouwingswerken Gerrard 
    Vlak na de afgang stelt Rangers Steven Gerrard voor als trainer. Waarnemers vragen zich af waarom de ex-middenvelder, op dat moment aan de slag in de Academy van Liverpool, zich in zo’n slangenkuil waagt. De nieuwe voorzitter ligt overhoop met mogelijke overnemers en de fans grommelen. En het ergste van al: de schulden lopen alweer op, als een enge nachtmerrie die zich herhaalt. De chaos is, met andere woorden, compleet. Toch noemt Gerrard de beslissing een no-brainer. ‘Ik had dat speciale gevoel in mijn maag.’ 
      Het spreekt in Gerrards voordeel dat hij, in tegenstelling tot sommige voorgangers, de realiteit kent van een in twee kampen verdeelde stad. Liverpool en Glasgow zijn vergelijkbaar: steden van de arbeidsklasse, waar de voetbalresultaten in het weekend het gemoed van veel inwoners bepalen. ‘Dat is een van de redenen voor mijn keuze’, benadrukt Gerrard. ‘Rangers is op vele manieren zoals Liverpool. De stad, de liefde voor de club en de druk zijn dezelfde. Ik snak naar die druk. Het is een drug.’ 
      De eerste twee seizoenen van Gerrard verlopen volgens eenzelfde stramien. Een goede eerste seizoenshelft, waarna Rangers na nieuwjaar de rol moet lossen. Wel maakt de 114-voudige Engelse international van Rangers opnieuw de onbetwiste nummer twee van Schotland. ‘Maar een tweede plek is niet genoeg’, stelt hij ferm. In zijn beginperiode heeft Rangers vooral problemen met het slopen van een laag blok. Een tactische vondst verhelpt dat euvel. Wanneer Gerrard een klassieke 4-3-3 met flankspelers omruilt voor een 4-3-2-1, met twee nummers tien die ruimte zoeken tussen de linies, geraakt de pletwals op toerental. 
      Voor het eerst sinds de promotie heeft Rangers een duidelijk tactisch systeem. En het koopt profielen die daarin passen. Zoals Ryan Kent, de duurste transfer van het nieuwe Rangers, en Ianis Hagi, die de verwachtingen weliswaar nog niet helemaal kan waarmaken. Sinds de komst van Gerrard is de waarde van de kern van Rangers volgens Transfermarkt met 272 procent gestegen. De verbouwingswerken van Stevie G geven de burger hoop. 
      Zeker dit seizoen maakt Gerrard van Rangers een niet in te nemen vesting. Rangers verloor tot dusver één keer, in de League Cup. Waar het de voorbije twee seizoenen te vaak punten liet liggen tegen bescheiden tegenstanders, is het nu het toonbeeld van bedrijfszekerheid. Niets kenmerkt dat meer dan het doelsaldo in de competitie: 68-8. Gerrard heeft van Rangers een machine gemaakt. Ook Europees loopt het vlot. Na een 1/8 finale vorig jaar overleeft Rangers dit seizoen een poule met Benfica en Standard zonder kleerscheuren. In de UEFA-coëfficiënt hijgt Schotland België in de nek. 
      De opmars van Rangers heeft evengoed te maken met het falen van Celtic. Een slecht aankoopbeleid zorgt er voor onvrede in de kleedkamer. De positie van succescoach Neil Lennon staat na een resem draws zwaar onder druk. Celtic speelt zonder tempo, zonder overtuiging. De supporters begrijpen niet hoe hun club de na de implosie van Rangers genomen voorsprong zo gemakkelijk te grabbel gooit. 
      Wordt Rangers kampioen, dan stopt het ook Celtics jacht op het record van tien titels op rij. Dat zou een zoete wraak zijn voor 1998, toen het Celtic van Henrik Larsson Rangers op de laatste speeldag van eenzelfde presentatie hield. Niet dat Gerrard daar wakker van ligt. Zijn ultieme droom is het trainerschap van Liverpool. ‘Dat is zijn natuurlijke progressie’, beweert Rangerslegende Ally McCoist in The Scottish Sun. ‘Om dat te bereiken moet hij eerst succesvol zijn bij Rangers. Dat betekent trofeeën winnen.’ Hij is goed op weg. 
    
    ",Sportmagazine,https://sportmagazine.knack.be/sport/voetbal-internationaal/het-verhaal-van-rangers-van-de-uefa-cup-naar-vierde-klasse-en-terug/article-longread-1701125.html,"De rook van het nieuwjaarsvuurwerk is in de Schotse grootstad Glasgow nog niet helemaal weggetrokken wanneer Rangers en Celtic op 2 januari de wei van Ibrox betreden.

Dag op dag vijftig jaar geleden, op 2 januari 1971, begaf een trapleuning het, een ramp die 66 mensenlevens eiste.

Het regent Wellicht niet wat David Murray, een van de rijkste zakenmannen van Schotland, in gedachten heeft wanneer hij in 1988 Rangers koopt.

Zijn ultieme droom is het trainerschap van Liverpool.

Wordt Rangers kampioen, dan stopt het ook Celtics jacht op het record van tien titels op rij.",pdf-sport.pdf,48
6046753.xml,"Door de coronamaatregelen vindt Batibouw, de grootste beurs voor bouwers en verbouwers in ons land, dit jaar voor het eerst virtueel plaats. Voor organisator Fisa en de exposanten is deze editie een test om na te gaan of er een markt is voor digitale beurzen. “We evolueren naar een hybride formule”, zegt Batibouw-directeur Frédéric Devos. 
    
    ","Batibouw van de toekomst wordt een hybride evenement 
    ‘We moeten ons heruitvinden’ 
    Straks geen drukbevolkte Heizel met duizenden bouwers en verbouwers die de standen afschuimen op zoek naar inspiratie en technisch advies om hun woondromen vorm te geven. De hallen van Brussels Expo liggen er verlaten bij. Paleis 1 is ingericht als vaccinatiecentrum. Vorig jaar trok Batibouw in negen dagen tijd nog 187.000 bezoekers, dit jaar is er door de coronamaatregelen alleen een virtueel bouwsalon. “Een digitale editie is niet te vergelijken met het fysieke evenement, maar het was belangrijk het momentum niet zomaar voorbij te laten gaan”, stelt Frédéric Devos, de directeur van Batibouw. “Zowel de bezoekers als de exposanten waren vragende partij om iets te doen. Wij willen de connectie met hen behouden.” Voor de professionals zijn er fysieke vakbeurzen (Installpro, Probuild en Project) gepland op 3 en 4 juni, onder voorbehoud van de dan geldende coronamaatregelen. 
    
    Informatieplatform 
    Het digitale Batibouw vindt plaats van 27 februari tot en met 7 maart. Frédéric Devos verwacht dat er zo’n 200 exposanten zullen deelnemen. Een fysieke Batibouw- editie verzamelt doorgaans 500 tot 600 exposanten. Beursorganisator Fisa zal zijn broek niet scheuren aan deze digitale editie, maar van een kassucces is geen sprake. “We hebben ervoor gekozen het onlinebeursplatform gratis toegankelijk te maken voor de bezoekers. We zullen zien wat dat geeft. Met 100.000 bezoekers zijn we tevreden, 150.000 zou schitterend zijn”, zegt Devos. De digitale plannen stonden bij Fisa al een tijd op de agenda, corona zorgt nu voor een versnelling. “We zijn ervan overtuigd dat beurzen nog altijd hun plaats hebben in het communicatielandschap, maar dat moet worden versterkt met andere toepassingen. Batibouw is een sterk merk. De particuliere bezoeker verwacht dat we meer de rol opnemen van informatieplatform. De bedoeling is dat we de volgende jaren het digitale verhaal combineren met de fysieke beurs. We evolueren naar een hybride formule met functionaliteiten die het hele jaar door toegankelijk kunnen blijven op Batibouw.com”, duidt Devos. Hij ziet de digitale beurs als een belangrijke groeipijler voor de toekomst. “Dit geeft ons de mogelijkheid de technologie uit te testen en te zien of er een markt is voor digitale beurzen. We zullen hieruit leren en die lessen nemen we mee naar 2022.” 
      Frédéric Devos kwam midden in de coronacrisis aan boord bij Fisa. Hij is een ervaren marketeer die onder meer voor Velux en Hansgrohe heeft gewerkt. “Ik heb nog geen seconde spijt gehad van mijn beslissing Batibouw te leiden. Er ligt veel op tafel, we moeten ons heruitvinden. We nemen initiatieven, testen die uit, vragen feedback aan de exposanten en de bezoekers en sturen gaandeweg bij. Zo evolueren we in de juiste richting”, meent hij. 
    
    Beleving en inspiratie 
    Ook Pascale Curias, de marketingmanager van Facq, een familiale groothandel in sanitair en verwarming, ziet deze digitale Batibouw-editie als een test. “We rekenen op voldoende potentiële klanten, die op de digitale beurs een afspraak maken om naar een van onze showrooms te komen. Voor ons is een digitale Batibouw een goed platform om de trends en de nieuwigheden te tonen.” De bezoekers van de virtuele Batibouw worden begeleid door een chatbot die op basis van trefwoorden een gepast aanbod voorstelt. Geïnteresseerden kunnen chatten of videobellen met de exposanten. 
      Facq, sinds begin dit jaar een onderdeel van de Duitse GC-Gruppe, is een trouwe exposant op Batibouw. Pascale Curias vindt dat Fisa de tijd moet nemen om de bouwbeurs grondig te vernieuwen. “Grote beurzen zien hun publiek afkalven, mensen zoeken en vinden heel veel digitaal. Daarna gaan ze rechtstreeks naar de showrooms. Beurzen moeten meer inzetten op beleving. De bezoekers moeten op een beurs dingen kunnen beleven die ze in een showroom niet kunnen ervaren. Het moet weer een evenement worden”, vindt Curias. “De exposanten proberen creativiteit te brengen op de stand, maar ook de beursorganisator moet daarin investeren.” 
      “Meer dan 40 procent van de bezoekers van Batibouw zijn mensen met een concreet bouw- of verbouwproject binnen het jaar, dat is gigantisch. Toch geeft meer dan de helft van de bezoekers aan dat ze in de eerste plaats naar Batibouw komen omdat ze op zoek zijn naar inspiratie”, zegt Frédéric Devos. “Ze willen dromen, zelfs al weten ze al welke badkamer ze gaan installeren. Die beleving en dat inspirerende is veel moeilijker virtueel tot stand te brengen. Dat zijn troeven van fysieke beurzen.” Devos is ervan overtuigd dat Batibouw als massa-evenement terugkomt als de gezondheidscrisis achter de rug is. “Dat blijkt uit onze enquêtes. Een virtuele editie kan nooit alle live-aspecten vervangen.” 
      Wienerberger, een producent van gevelstenen en dakpannen, heeft de knoop een paar jaar geleden doorgehakt. “Het is de tweede keer dat we niet deelnemen aan Batibouw. We hebben onze eigen showrooms voor de consumentenmarkt, en ons salesteam voor de zakelijke markt. Dat werkt”, zegt Katrien Nottebaert, commercieel directeur en bestuurder. “Wij sluiten de beurs als kanaal niet uit, maar Batibouw moet worden herdacht op het gebied van timing, de doelgroep en het aanbod. Voor het brede publiek is er ook meer beleving nodig. Mensen willen dingen voelen, meemaken. Je moet de mensen kunnen prikkelen met een aantrekkelijk aanbod.” Volgens Nottebaert hebben beurzen nog een toekomst als ze zich heroriënteren. “Mensen willen nog altijd gaan shoppen en zien wat er beweegt op de markt. Maar het is niet meer zoals twintig jaar geleden. Het aanbod moet zeer attractief worden gepresenteerd.” 
    
    ",TrendsMagazine,https://trends.knack.be/economie/immo/de-toekomst-van-batibouw-is-hybride/article-longread-1701849.html,"Straks geen drukbevolkte Heizel met duizenden bouwers en verbouwers die de standen afschuimen op zoek naar inspiratie en technisch advies om hun woondromen vorm te geven.

Vorig jaar trok Batibouw in negen dagen tijd nog 187.000 bezoekers, dit jaar is er door de coronamaatregelen alleen een virtueel bouwsalon.

""Een digitale editie is niet te vergelijken met het fysieke evenement, maar het was belangrijk het momentum niet zomaar voorbij te laten gaan"", stelt Frédéric Devos, de directeur van Batibouw.

Voor de professionals zijn er fysieke vakbeurzen (Installpro, Probuild en Project) gepland op 3 en 4 juni, onder voorbehoud van de dan geldende coronamaatregelen.


""Meer dan 40 procent van de bezoekers van Batibouw zijn mensen met een concreet bouw- of verbouwproject binnen het jaar, dat is gigantisch. ",pdf-Trend.pdf,24
6046754.xml,"De havens van Antwerpen en Zeebrugge smelten samen tot Port of Antwerp Bruges. Geen dag te vroeg, vindt bijna iedereen, al blijven er nog wel wat vraagtekens weg te gommen. 
    
    ","Antwerpen en Zeebrugge fuseren tot Port of Antwerp Bruges 
    Het is nooit te laat om een goed idee uit te voeren 
    ‘Samen sterk’ was de onderliggende boodschap van de digitale persconferentie waarop de Antwerpse havenschepen Annick De Ridder en de Brugse burgemeester Dirk De fauw de fusie van de twee grootste Vlaamse havens aankondigden. Port of Antwerp Bruges wordt afgetekend het nummer twee in Europa, met een goederenoverslag van 278 miljoen ton per jaar.  
      In tonnage wordt de eengemaakte haven met 157 miljoen ton de belangrijkste containerhaven van Europa. In aantal containers blijft Rotterdam nipt het nummer één. Ook in breakbulktrafiek en de overslag van voertuigen wordt ze een van de grootste spelers. Daarnaast is ze goed voor meer dan 15 procent van de doorvoer van gas in Europa en wordt ze de grootste cruisehaven van de Benelux. 
      De fusie moet begin 2022 rond zijn. In het nieuwe bedrijf heeft Antwerpen 80,2 procent van het kapitaal, Zeebrugge 19,8 procent. Dat weerspiegelt het verschil in grootte: de Scheldehaven is in goederenvolume vijf keer zo groot als de kusthaven. In de raad van toezicht krijgt Antwerpen zes bestuurders en Zeebrugge twee. Zij krijgen vier onafhankelijke bestuurders naast zich. 
      “Iedereen wint hierbij”, zegt Thierry Vanelslander, transporteconoom aan de Universiteit Antwerpen. “Heel cru gesteld was Antwerpen een haven met veel trafiek en te weinig ruimte, terwijl Zeebrugge veel ruimte heeft maar te weinig trafiek. Zelfs met het onlangs goedkeurde ECA-project (een uitbreiding voor 7 miljoen containers, nvdr) heeft Antwerpen binnen tien tot vijftien jaar opnieuw capaciteitsproblemen.” 
      En dus worden al sinds midden jaren negentig ideeën over een samenwerking of een fusie gelanceerd. Sinds de haven van Gent in 2018 met Vlissingen en Terneuzen fuseerde tot North Sea Port, waren de plannen voor één grote Vlaamse haven van de baan. Daardoor bleven Antwerpen en Zeebrugge op elkaar aangewezen. 
    
    Eengemaakte vrachtbrief 
    Dat de vorige samenwerkingspogingen op niets uitliepen, had veel te maken met botsende persoonlijkheden in beide havenbesturen. Onder de waterlijn speelde ook een ander dossier mee, met name dat van de gemeenschappelijke vrachtbrief. Dat document stipuleert dat de lading van een schip door de reder van haven A naar B wordt gebracht. 
      “Nu hebben de rederijen een contract met een terminal in Antwerpen of in Zeebrugge”, schetst Vanelslander. “Zelfs als ze veel lading hebben die vooral naar Antwerpen moet, moeten ze naar Zeebrugge, of omgekeerd. Met een gemeenschappelijke vrachtbrief kun je flexibiliteit aanbieden aan de klanten, zodat het niet meer uitmaakt waar je de goederen lost. Als je dat concept goed in de markt zet, kan dat interessant zijn voor de rederijen, en dus ook voor de havens.” 
      Enige overtuigingskracht zal dan van pas komen, want critici stippen aan dat het idee ervan uitgaat dat de rederijen en de goederenbehandelaars zich laten sturen. “Sommige reders willen ook hun trafieken bundelen, om kosten te besparen of om operationele redenen. Maar als het havenbestuur zegt dat een reder met zijn doorvoercontainers naar Zeebrugge in plaats van Antwerpen moet, kan hij net zo goed kiezen voor Rotterdam of nog een andere haven”, zegt een haventopman. 
      Bovendien ging Zeebrugge er bij eerdere samenwerkingspogingen van uit dat het transport tussen de twee havens minstens gedeeltelijk door de overheid zou worden gedragen. Dat was voor Antwerpen onverteerbaar. Ook nu is er bij een aantal havenbedrijven argwaan. Zeker omdat de Chinese staatsrederij Cosco de meerderheidsaandeelhouder en de grootste klant van de grootste containerkade van de kusthaven is. “Ik heb niets tegen concurrentie, maar dan wel op een gelijk spelveld”, stelt een bedrijfsleider. “Die duidelijkheid hebben we nog niet gekregen.” 
      Voor Vanelslander spreekt het vanzelf dat de rederij de meerkosten van het transport per truck, spoor of schip op zich moet nemen. “Dat moet die met haar klanten regelen. Daar heeft het havenbestuur niet direct iets mee te maken. Vergeet ook niet dat het eengemaakte havenbedrijf een pak sterker staat tegenover de rederijen dan Zeebrugge alleen, en dus meer garanties kan eisen.” 
      De gecontacteerde privéhavenbedrijven hopen dat met de fusie ook de verschillen in douaneprocedures, controles van de verschillende overheidsadministraties en haven- en concessiegelden tegen het licht worden gehouden. 
      Bij het Antwerps Havenbedrijf reageert woordvoerder Lennart Verstappen dat er “op korte termijn niets verandert en de eigenheid van de platformen bewaard blijft. Tegelijk streven we naar een uniforme aanpak waar die nuttig en zinvol is. We staan nog maar aan het begin van een heel integratietraject.” 
    
    Energiehub 
    De fusie is hoe dan ook een goed idee. “Het werd tijd”, klinkt het bij meerdere bronnen. Daarmee verwijzen ze vooral naar de Vlaamse wafelijzerpolitiek voor maritieme investeringen. Als Antwerpen iets kreeg, wilde Zeebrugge ook zijn deel en vice versa. Kan Vlaanderen nu besparen op zijn uitgaven voor de havens? Of krijgt het nieuwe fusiebedrijf een streepje voor bij de toewijzing van de investeringen, ten nadele van het half-Nederlandse North Sea Port? Dat lijkt Vanelslander geen goed idee. “Het gaat uiteindelijk om banen. Of die nu in Antwerpen, Zeebrugge of Gent worden gecreëerd, zou niet veel mogen uitmaken.” 
      Port of Antwerp Bruges vertrekt bovendien in een ideale startpositie om de energiepoort naar Europa te worden. De centrale plaats die Zeebrugge al invult in de Europese distributie van gas, wil de fusiehaven ook krijgen voor de invoer en de productie van groene waterstof. De kusthaven kan dan fungeren als energiehub om de Antwerpse petrochemische industrie te bevoorraden. Die is cruciaal voor de haventrafiek en de Vlaamse economie in het algemeen. 
      Als ex-topman van het hoogspanningsnetbeheerder Elia beseft Jacques Vandermeiren, de CEO van het Antwerps Havenbedrijf en de toekomstige CEO van het fusiebedrijf, als geen ander dat de veranderingen in onze energiebevoorrading een kans kunnen zijn. Grote broer Rotterdam zit in een lastige spagaat: de klassieke energie, met name petroleum en kolen, is goed voor de helft van de jaarlijkse overslag. Vanelslander: “Rotterdam beseft dat het ook moet investeren in de energietransitie, maar het kan moeilijk zijn huidige trafieken opgeven.” 
    
    Duurder transport 
    Die energietrafieken kunnen heel welkom zijn, zegt Eddy Van de Voorde, professor emeritus transporteconomie aan de Universiteit Antwerpen. “Want ik ben er niet van overtuigd dat we na corona weer de groeicijfers van de jongste decennia halen. En duurzame groei blijft cruciaal.” 
      Alles wijst erop dat transport in de toekomst een pak duurder wordt. In Europa en de Verenigde Staten wordt bekeken hoe de externe kosten, vooral milieuschade, kunnen worden verrekend in de prijs van het transport. De Green Deal, het programma waarmee de Europese Commissie de economie wil verduurzamen, hanteert het principe dat de vervuiler betaalt. “Dan spreken we niet over een tariefverhoging met 10 of 20 procent, maar over prijzen die twee of drie keer hoger zijn dan nu”, voorspelt Van de Voorde. 
      Dat hoeft niet in het nadeel van de fusiehaven te zijn, meent Vanelslander. Want Europa wil echt de strijd aanbinden met de inefficiëntie van het spoor en de intra-Europese scheepvaart vergemakkelijken. “Een vrachtwagen in de file, en de bijhorende kosten en milieuschade, zijn nu niet het probleem van de verlader. Daar wil Europa een einde aan maken.” 
      Bovendien zullen bedrijven hun productie weer dichter bij huis willen, al is het maar om de risico’s te spreiden, mocht er een nieuwe pandemie losbarsten. “Dat hoeft niet per se in België te zijn. Wel in Oost-Europa, Noord-Afrika of Turkije. Maar in veel gevallen zal scheepvaart de goedkoopste transportmodus blijven. Voor Port of Antwerp Bruges zou er dan een stuk conversie van trafieken zijn: iets minder intercontinentaal en iets meer middellange afstand.” 
    
    ",TrendsMagazine,https://trends.knack.be/economie/magazine/het-is-nooit-te-laat-om-een-goed-idee-uit-te-voeren/article-normal-1701923.html,"Port of Antwerp Bruges wordt afgetekend het nummer twee in Europa, met een goederenoverslag van 278 miljoen ton per jaar.

Daarnaast is ze goed voor meer dan 15 procent van de doorvoer van gas in Europa en wordt ze de grootste cruisehaven van de Benelux. 

Heel cru gesteld was Antwerpen een haven met veel trafiek en te weinig ruimte, terwijl Zeebrugge veel ruimte heeft maar te weinig trafiek.

Met een gemeenschappelijke vrachtbrief kun je flexibiliteit aanbieden aan de klanten, zodat het niet meer uitmaakt waar je de goederen lost. 

De gecontacteerde privéhavenbedrijven hopen dat met de fusie ook de verschillen in douaneprocedures, controles van de verschillende overheidsadministraties en haven- en concessiegelden tegen het licht worden gehouden.",pdf-Trend.pdf,48
6046759.xml,"Het aantal langdurig zieken blijft stijgen, ondanks het strengere beleid van de afgelopen jaren. Dat is het gevolg van een ideologisch status quo, maar ook van pragmatische keuzes. 
    
    ","Het Beleid twijfelt nog altijd tussen de wortel of de stok 
    De kwaal van de langdurig zieken 
    Het Rijksinstituut voor Ziekte- en Invaliditeitsverzekering (Riziv) heeft aangekondigd dat 29.000 werknemers die al tien jaar arbeidsongeschikt zijn, een uitkering krijgen tot aan hun pensioen. Dat is opmerkelijk, gezien de voortdurende stijging van het aantal langdurig zieken in ons land. De verwachting is dat ze eind dit jaar met een half miljoen zijn. Per tien werkende Belgen is er dan één langdurig zieke. 
      In 2018 oversteeg het budget voor de ziekte-uitkeringen voor het eerst de uitgaven voor uitkeringen aan werklozen. In 2019 liep dat verschil verder op: ziekte-uitkeringen waren goed voor 9,3 miljard, terwijl de werkloosheidsuitgaven nog maar 6,5 miljard euro opslorpten. 
    
    Re-integratietrajecten 
    De meeste experts zijn het erover eens dat de stijging van het aantal langdurig zieken deels het gevolg is van de vergrijzing. “Vooral bij 60-plussers zien we de kans op chronische aandoeningen sterk toenemen”, zegt Lode Godderis, de CEO van Idewe, een externe dienst voor preventie op het werk. “De stijging van de cijfers van arbeidsongeschiktheid is voor een stuk onvermijdelijk.” Jan Denys, arbeidsmarktspecialist bij Randstad, is het daar niet mee eens. “Dan zouden we in heel Europa een toename moeten zien”, zegt hij. “Maar bijvoorbeeld Zweden en Duitsland hebben verhoudingsgewijs lagere cijfers. Al is mij niet helemaal duidelijk wat ze beter doen dan wij.” 
      Hoe dan ook blijft het belangrijk om de werkzaamheidsgraad onder de langdurig zieken op te krikken, vindt arbeidseconoom Stijn Baert (UGent). “De stijging van het aantal langdurig zieken kan best met cohorte-effecten te maken hebben, maar in vergelijking met andere landen hebben we nog altijd een lagere werkzaamheid tussen 55 en 65 jaar. Daar is potentieel om mensen naar de arbeidsmarkt te halen.” 
      De voortdurende stijging verwondert alleszins, omdat de regering-Michel de afgelopen jaren een duidelijke mentaliteitswijziging beoogde. Dat zieken niet langer afgeschreven waren voor de arbeidsmarkt, was een opvallend onderdeel van haar regeringsverklaring. Begin 2017 zette minister van Sociale Zaken Maggie De Block (Open Vld) daarom de re-integratietrajecten in de steigers. Die moesten met tussenstappen langdurig zieken weer aan het werk krijgen. Daarvoor was oorspronkelijk voorzien in responsabiliserende maatregelen: een boete voor de werkgever en een lagere uitkering voor de werkonwillige werknemer. Uiteindelijk kwam van die bestraffing niets in huis. Dat is typisch voor het ideologische status quo in dit dossier: de werkgevers zijn bang voor extra lasten en de werknemers vrezen hun sociale verworvenheden te verliezen. 
    
    Snel reageren 
    Semantische verwarring is in de discussie over de langdurig zieken nooit ver weg. Officieel gaat het om mensen die langer dan een jaar arbeidsongeschikt zijn. Zij komen in aanmerking voor een zogenoemde invaliditeitsuitkering. In de twaalf maanden daarvoor zijn er twee fases. De eerste maand betaalt de werkgever een gewaarborgd loon, maar vanaf de tweede maand verdwijnt een werknemer van de loonlijst en krijgt hij het statuut van primaire arbeidsongeschiktheid. En dan draait de sociale zekerheid op voor een uitkering. 
      Na vier maanden kan de werkgever de aanzet geven voor een formeel re-integratietraject. Maar dat gebeurt niet altijd. Logisch, want intussen is het werk van de zieke werknemer al overgenomen door iemand anders en is zijn loon afgewenteld op de sociale zekerheid. De werknemer staat in veel gevallen ook niet te springen om zich te melden. Angst om te hervallen of niet langer thuis te horen op de oude werkplek spelen daarbij een belangrijke rol. 
      Dat is problematisch omdat wie langer dan één jaar afwezig is, heel moeilijk de weg naar de arbeidsmarkt terugvindt. “Het basisprincipe van de re-integratietrajecten is goed, maar we zien dat mensen veel te laat in zo’n traject terechtkomen”, zegt Godderis. “We moeten mensen met een risico op langdurige arbeidsongeschiktheid sneller identificeren, zodat we hen beter kunnen begeleiden. De eerste drie maanden zijn cruciaal om te voorkomen dat het contact met de werkvloer verdwijnt.” 
      Re-integratie op de werkvloer moet volgens Godderis een onderdeel van de therapie zijn. “Maar niet iedereen ziet dat zo”, verzucht hij. “Er is ook geen traditie van doorverwijzing bij de huisartsen. Iemand met huidproblemen sturen ze naar een dermatoloog, maar iemand die langdurig arbeidsongeschikt dreigt te worden, krijgt geen logische doorverwijzing naar de arbeidsgeneesheer.” 
      Godderis voelt zich gesterkt in die analyse omdat drie van de vier werknemers die zelf een informeel werkhervattingstraject opstarten en met de arbeidsgeneesheer in dialoog gaan, er wel in slagen terug te keren naar het werk. “Vaak wordt dat ondersteund door aangepaste werkomstandigheden of een organisatorische ingreep”, weet hij. 
    
    Premie voor werkgever 
    Er zijn minder dan 33.000 formele re-integratietrajecten opgestart, terwijl er bijna een half miljoen langdurig zieken zijn. Daarvan leidt meer dan de helft niet tot een werkhervatting, maar tot het verbreken van het arbeidscontract uit overmacht. “Eigenlijk werken de re-integratietrajecten niet”, besluit Danny Van Assche van de zelfstandigenorganisatie Unizo. “We pleiten er daarom voor om de drempels weg te halen en informele trajecten te stimuleren. Nu is het te formalistisch, kmo’s huiveren daarvan.” 
      Godderis wil zelfs het ziektebriefje afschaffen, zodat de logica verschuift van de ziekte naar de werkhervatting. Unizo pleit dan weer voor een extra lijntje op het ziekteattest. “Daarmee zou de behandelende arts een aanmoediging kunnen geven om de werknemer informeel te contacteren”, zegt Van Assche. “Dan blijft het contact tussen de werkgever en de werknemer vanaf het begin intact. Nu converseren we op de duur met ziektebriefjes. Daardoor worden de re-integratietrajecten later opgestart.” 
      Bij de arbeidsgeneesheren is er scepsis over de manier waarop we de arbeidsongeschiktheid bekijken. “Dat zit scheef van in het begin”, zegt Godderis. “Vanaf de eerste dag ziekte moet je een attest van de huisarts voorleggen en na een maand begint een controlearts van het ziekenfonds op te volgen of je wel gerechtigd bent om een ziekte-uitkering te krijgen. Alles draait om controle, terwijl we het over werkhervatting moeten hebben. Ons systeem is daar niet op gebouwd.” 
      Er is bovendien weinig ruimte voor een progressieve werkhervatting. In de logica van de sociale zekerheid is iemand arbeidsongeschikt of niet. Nochtans kunnen heel wat mensen tijdens hun herstelproces geleidelijk het werk hervatten. Nu gebeurt dat te weinig omdat daaraan zowel voor de werkgever als voor de werknemer risico’s verbonden zijn. Als het niet lukt, wordt de uitkering voor de werknemer op een deeltijds loon berekend. De werkgever moet bij herval opnieuw een gewaarborgd loon betalen. Daarom pleit Unizo voor een re-integratiepremie en een arbeidsregisseur. “Zowel voor de werknemer als voor de werkgever moet er een terugvalpositie komen”, zegt Danny Van Assche. “Een arbeidsregisseur kan een rol spelen omdat een terugkeer naar de arbeidsmarkt niet noodzakelijk gelijk staat aan opnieuw dezelfde job doen. Zo iemand kan ook helpen te bepalen welke begeleiding nodig is. Het lijkt ons aangewezen om in een re-integratiepremie voor de werkgever te voorzien. Al was het maar om dat advies in te kopen. Dat hoeft niet zoveel te kosten. We denken aan 1500 euro. Als signaal voor de kmo’s kan dat wel helpen.” 
    
    De geesten rijpen 
    Veel pleidooien om toch maar de wortel te hanteren, maar ook de stok heeft nog niet afgedaan. Stijn Baert laat verstaan dat we te mild optreden tegenover de langdurig zieken. “Het uiteindelijke doel van een hogere werkzaamheidsgraad is precies dat we een goed gefiancierde sociale zekerheid hebben, die langdurig zieken kan ondersteunen. Ik vind dat wie in staat geacht wordt te werken en in een re-integratietraject terechtkomt, nogal makkelijk wegkomt. Zeker in vergelijking met de werklozen. Die kunnen hun uitkering definitief verliezen.” 
      Ook Jan Denys zit op die lijn. “De discussie over de activering van langdurig zieken is een beetje een kopie van het debat van twintig jaar geleden over de activering van werkzoekende werklozen,” zegt hij. “Je mocht de werkloze destijds amper stimuleren en al zeker niet bestraffen. De stok mocht niet, hoogstens de wortel.” 
      Vanaf 2004 gooide Frank Vandenbroucke, toen Vlaams minister van Arbeid, het over een andere boeg door in te zetten op de activering van werklozen. “Het discours wijzigde ook”, zegt Denys. “De werkloze was niet langer de sukkelaar aan wie je niets mocht vragen en die enkel nood had aan een goede uitkering. Bij de langdurig zieken heb ik de indruk dat we nog altijd denken dat de zieke alleen maar een slachtoffer is. Uiteraard is een zieke iets anders dan een werkzoekende, maar de geesten rijpen dat wie lange tijd arbeidsongeschikt is, het beste richting arbeidsmarkt wordt begeleid. De positie van Vandenbroucke is apart. Bij de werkzoekenden zei hij te beginnen met de wortel en te eindigen met de stok. Ik denk dat het moeilijk anders kan met de langdurig zieken.” 
    
    ",TrendsMagazine,https://trends.knack.be/economie/beleid/waarom-het-aantal-langdurig-zieken-blijft-stijgen/article-longread-1701895.html,"Het Rijksinstituut voor Ziekte- en Invaliditeitsverzekering (Riziv) heeft aangekondigd dat 29.000 werknemers die al tien jaar arbeidsongeschikt zijn, een uitkering krijgen tot aan hun pensioen.

""Vooral bij 60-plussers zien we de kans op chronische aandoeningen sterk toenemen"", zegt Lode Godderis, de CEO van Idewe, een externe dienst voor preventie op het werk.

""De stijging van het aantal langdurig zieken kan best met cohorte-effecten te maken hebben, maar in vergelijking met andere landen hebben we nog altijd een lagere werkzaamheid tussen 55 en 65 jaar. Daar is potentieel om mensen naar de arbeidsmarkt te halen.""

Dat is typisch voor het ideologische status quo in dit dossier: de werkgevers zijn bang voor extra lasten en de werknemers vrezen hun sociale verworvenheden te verliezen.

Godderis voelt zich gesterkt in die analyse omdat drie van de vier werknemers die zelf een informeel werkhervattingstraject opstarten en met de arbeidsgeneesheer in dialoog gaan, er wel in slagen terug te keren naar het werk.",pdf-Trend.pdf,62
6046760.xml,"Trends zet een jaar lang elke week een vrouwelijke topmanager, wetenschapper, techondernemer of influencer in de schijnwerpers. De vijftig vrouwen staan in de eerste lijst van Inspiring Fifty Belgium. “Je hoeft geen programmeur te zijn om mee te spelen in de digitale economie.” Met die boodschap weet professor Amy Van Looy steeds meer economiestudenten te inspireren. Ook meisjes.
    
    ","Amy Van Looy (UGent) is expert in digitale innovatie
    ‘Ik vind het jammer dat mensen bang zijn van IT’
    De academische carrière van professor Amy Van Looy (37) startte op de faculteit politieke wetenschappen. Nochtans heeft ze het aan haar educatieve impact op studenten van de Gentse economiefaculteit te danken dat ze in het rijtje vrouwelijke rolmodellen van Inspiring Fifty staat. “Ik neem bij mijn studenten de angst voor de digitale economie een beetje weg”, zegt de expert in digitale innovatie en business process management. 
    
    Hoe wordt een politieke wetenschapper professor digitale innovatie? 
      
    
    
        AMY VAN LOOY. “Ik wist na mijn middelbaar niet wat ik wilde doen, maar ik had me zeker nooit kunnen voorstellen dat ik iets met IT zou doen. Lesgeven leek me wel wat en geschiedenis interesseerde me, maar ik ging politieke wetenschappen studeren omdat het een brede opleiding is. Voor mijn master koos ik overheidsmanagement. Ik schreef een thesis over de elektronische identiteitskaart ¬ mijn eerste stap in het digitale universum. Toen ik afstudeerde, bood het IT-consultancybedrijf CSC mij meteen een baan aan. Ik wist nog niet veel over IT, maar ik kreeg de kans dat bij te spijkeren. Die herscholing heeft mijn interesse geprikkeld. Ik zag in dat bij IT veel meer komt kijken dan enkel programmeren. Veel studenten beseffen dat niet. Na een paar jaar besloot ik te doctoreren in IT-management.  
      “Ik maak nu deel uit van een onderzoeksgroep die focust op beleidsinformatica. Simpel gezegd houdt de faculteit van ingenieurs zich bezig met het wiskundige en het programmeren, terwijl wij meer werken op het management en de adoptie van de informatiesystemen. Mijn onderzoek gaat over de vraag hoe je bedrijfsprocessen kunt verbeteren, automatiseren en innoveren met de hulp van IT. Dat is multidisciplinair. En die boodschap wil ik mijn studenten meegeven: je hoeft geen programmeur te zijn om mee te spelen in de digitale economie.” 
    
    U publiceerde een boek over sociale media als zakelijk instrument. Hoe passen sociale media in een universitaire opleiding economie? 
      
    
    
        VAN LOOY.  “De meeste studenten gebruiken sociale media privé. Wij richten ons op de vraag hoe een onderneming de sociale media kan gebruiken om haar strategie te versterken. We zien ze als een hulpmiddel om te innoveren. En niet omdat iedereen dat doet, maar omdat ze nuttig zijn voor het behalen van een return on investment. Voor elk departement in een organisatie kunnen sociale media een meerwaarde betekenen. Voor hr is dat bijvoorbeeld via e-recruitment, terwijl de financiële afdeling crowdfunding kan overwegen. Te veel studenten zien sociale media als iets voor nerds in artificiële intelligentie of marketingmensen.” 
    
    Stijgt de interesse voor uw vakgebied? 
      
    
    
        VAN LOOY. “Tien jaar geleden hadden we voor onze master in IT-management een kleine twintig studenten. Dat waren bijna allemaal jongens. Sinds we in 2012 een keuzevak in sociale media geven in het bachelorprogramma, is het aantal masterstudenten aangegroeid tot ongeveer 130. Bijna de helft van hen zijn meisjes. 
      “In mijn lessen wil ik vooral de drempel verlagen en studenten laten kennismaken met IT als een wereld met kansen voor wie creativiteit en innovatie ziet als een middel om efficiënte processen te bereiken. Het is niet de speeltuin van 
        geeks alleen.” 
    
    Bent u een geek? 
      
    
    
        VAN LOOY. “Misschien wel, maar er zijn mensen die dat nog veel meer zijn (lacht). Ik vind het jammer dat mensen bang zijn van IT. Ik zie dat bij mijn bachelorstudenten. Het middelbaar onderwijs had hen warm moeten maken voor de kansen in de digitaliserende economie. Dat hoeft niet via een volwaardig vak, maar met een integratieproject kan op een ludieke manier duidelijk worden dat er diverse profielen nodig zijn.” 
    
    Naast ingenieurs hebben we ook designers en marketeers nodig? 
      
    
    
        VAN LOOY. “Bijvoorbeeld. Mijn studenten kennen TikTok, Instagram en Facebook wel, maar de meerwaarde voor bedrijven is een blinde vlek. Eigenlijk is het een leemte die samenhangt met andere ondernemersvaardigheden. Zulke zaken komen in het middelbaar te weinig aan bod.” 
    
    Koos u voor een academische loopbaan vanwege de betere balans tussen werk en leven? 
      
    
    
        VAN LOOY. “Nee. Als IT-consultant moest ik ook lange dagen werken, maar toen was de balans met mijn privéleven iets gunstiger. Ik ben gaan doctoreren omdat ik mij verder wilde ontwikkelen. Als professor en onderzoeker heb je juist veel op de plank liggen, inclusief avond- en weekendwerk, waardoor de balans soms in onevenwicht geraakt. Ik heb twee kleine kindjes. Mijn man heeft ouderschapsverlof opgenomen en werkt voor een paar jaar deeltijds.” 
      “We hebben een mooie taakverdeling. Dat is belangrijk. Ik ben geen moeder aan de haard. Ik streef naar zelfontplooiing, maar dat is niet mogelijk als je onvoldoende wordt gesteund door familie.” 
      
    
    De digitalisering in het hoger onderwijs raakte het afgelopen jaar in een stroomversnelling. Heeft dat uw werk veranderd? 
      
    
    
        VAN LOOY. “We dachten hier al een tijdje na over manieren om concepten zoals flipping the classroom toe te passen. Daarbij worden de theorielessen digitaal klaargezet en volgt uitdieping in kleine groepen. Dat sluit meer aan bij de realiteit in het bedrijfsleven. Tot voor de lockdown bleef dat vooral bij proefprojecten, maar nu is dat voor heel wat collega’s de realiteit. Al mijn theorielessen van het najaar zijn in onlinevideo’s beschikbaar. Daarnaast heb ik responscolleges via Zoom gegeven, zodat er nog wel contact was met de studenten. En dan volgden de groepswerken en de projecten. Covid-19 heeft wel een en ander versneld.” 
    
    ",TrendsMagazine,https://trends.knack.be/economie/professor-amy-van-looy-ik-vind-het-jammer-dat-mensen-bang-zijn-van-it/article-normal-1701897.html,"De academische carrière van professor Amy Van Looy (37) startte op de faculteit politieke wetenschappen.

""Ik maak nu deel uit van een onderzoeksgroep die focust op beleidsinformatica. 

Simpel gezegd houdt de faculteit van ingenieurs zich bezig met het wiskundige en het programmeren, terwijl wij meer werken op het management en de adoptie van de informatiesystemen.

Mijn onderzoek gaat over de vraag hoe je bedrijfsprocessen kunt verbeteren, automatiseren en innoveren met de hulp van IT. 

""In mijn lessen wil ik vooral de drempel verlagen en studenten laten kennismaken met IT als een wereld met kansen voor wie creativiteit en innovatie ziet als een middel om efficiënte processen te bereiken.",pdf-Trend.pdf,74
6046762.xml,"Met de overname van Essent Belgium vergroot het energiebedrijf Luminus zijn marktaandeel naar een kwart. “De bestaansreden van Luminus is samen bouwen aan een CO2-neutrale energietoekomst. De overname past in die strategie”, zegt CEO Grégoire Dallemagne. 
    
    ","Grégoire Dallemagne is de CEO van Luminus 
    ‘Het is niet normaal dat een windturbine bouwen zo lang duurt’ 
    Het was een kleine verrassing toen Luminus vorige week bekendmaakte dat het de biedstrijd om de 520.000 klanten van Essent Belgium had gewonnen. De vorige overnames van Luminus luisterden naar namen als Vanparijs Engineers, Dauvister, ATS, Rami of Insaver ¬ allemaal bedrijven die energiediensten leveren, zoals de plaatsing van zonnepanelen en batterijen, het onderhoud en de installatie van verwarming, ventilatie en airconditioning. Verder haalde Luminus vooral het nieuws met projecten rond energie-efficiëntie en investeringen in groene elektriciteitsproductie. 
      “Onze groeistrategie steunt inderdaad vooral op energieoplossingen en hernieuwbare energie”, legt CEO Grégoire Dallemagne uit. “Het merendeel van onze investeringen doen we in die twee pijlers. Maar we analyseren ook elke kans in onze leveranciersactiviteiten.” 
      Door de overname, die de mededingingsautoriteiten nog moeten goedkeuren, vergroot Luminus zijn marktaandeel van 18 tot 24 procent. Daarmee verkleint het de afstand tot Engie Electrabel, dat ongeveer 40 procent van de markt dekt. Het grotere aantal klanten helpt de flinterdunne marges in de sector te compenseren. Die liggen laag door de snoeiharde concurrentie. België heeft het hoogste aantal mensen dat wisselt van leverancier in Europa. De 1,8 miljoen Luminus-klanten leverden het bedrijf in 2019 een winst van 11 miljoen euro op, op een omzet van 2,5 miljard euro. De cijfers van 2020 zijn er nog niet. Toch was er “een serieuze corona-impact”. “Wij leverden vorig jaar bijvoorbeeld energie aan de spoorwegbeheeerder Infrabel en de NMBS. Die energie kopen we soms maanden op voorhand. Maar op 15 maart reden er plots geen treinen meer en moesten wij die energie verkopen tegen veel lagere prijzen. Daarnaast hebben wij extra provisies voor onbetaalde facturen. Er was een moratorium, zodat wanbetalers niet worden afgesloten. Nu dat afgelopen is, verwachten we ook daar een impact. Maar ik klaag niet. Onze portefeuille aan hernieuwbare energie bleef groeien, net als onze dochterbedrijven. ATS deed vier overnames.” 
    
    Wat verwacht u van de overname van Essent Belgium? 
    
    
        GRÉGOIRE DALLEMAGNE. “De bestaansreden van Luminus is samen bouwen aan een CO2-neutrale energietoekomst. De overname past in die strategie. Zes jaar geleden was Luminus niet aanwezig in de energiediensten en beperkt in groene energie. Nu zijn 1400 van onze 2200 werknemers daarmee bezig, en dat aantal groeit. Het enige probleem is voldoende gekwalificeerde medewerkers vinden. 
      “Hadden we ons beperkt tot de verkoop van energie, dan zouden we zijn weggesmolten als sneeuw voor de zon. We hebben onze markt vergroot. Dat is niet ten koste van het personeel gegaan. Wie toen elektriciteit verkocht, is nu een energie-adviseur geworden. We kijken uit naar de samenwerking met de mensen van Essent. Door de overname kunnen we ook meer klanten begeleiden in de energietransitie.” 
    
    Klimaatneutraliteit vereist grote investeringen, onder meer in hernieuwbare energie. Vlaams minister van Energie Zuhal Demir (N-VA) liet onlangs weten dat er al 30 miljard is betaald of vastgelegd voor duurzame energie. Terwijl amper 20 procent van onze elektriciteit uit groene bronnen komt. 
    
    
        DALLEMAGNE. “We hebben de jongste drie jaar bijna 300 miljoen geïnvesteerd in hernieuwbare energie. We zijn de marktleider in water-krachtenergie en in windmolens op het land. We hebben nu 588 megawatt aan windturbines geïnstalleerd. In de pijplijn zit nog zo’n 1000 megawatt, waarvan we elk jaar ongeveer 70 realiseren. Alleen is het niet normaal dat het vijf tot tien jaar duurt om een windturbine te bouwen. Toch niet als we naar klimaatneutraliteit willen. 
      “De weg is nog zeer lang. Van alle energie die België in 2019 verbruikte, was maar 18 procent elektriciteit. Om het energieverbruik te verminderen, gaan we meer elektriciteit moeten verbruiken. Denk aan elektrische wagens. Die verbruiken 70 procent minder energie en stoten 70 procent minder uit dan een auto met een verbrandingsmotor. Maar ze vragen wel meer elektriciteit. Dat heeft maar zin als die groen is. 
      “De uitdaging is nog veel groter. In België komt 70 procent van de 118 miljoen ton CO2 die we elk jaar uitstoten van het verbranden van fossiele brandstoffen. 19 procent van die verbranding gebeurt bij de productie van elektriciteit en warmte. De rest komt van transport, gebouwen en industrie. Er wordt enorm veel gesproken over hernieuwbare elektriciteit, maar wanneer je alle stroom duurzaam produceert, heb je nog geen 15 procent van de klimaatneutrale maatschappij bereikt. We moeten nog veel meer inzetten op energie-efficiëntie, elektrificatie en decarbonisatie.” 
    
    Hoe pakken we dat aan? 
    
    
        DALLEMAGNE. “In Vlaanderen gebeurt 53 procent van de uitstoot door gebouwen en transport. Daar moet nog bergen werk worden verzet. 42 procent van de huizen dateert van voor 1971. In Wallonië is dat 58 procent, in Brussel zelfs 93 procent. Bij de appartementen ligt dat percentage lager, maar zelfs in Vlaanderen is 30 procent minstens vijftig jaar oud. Daar ligt een enorm potentieel om uitstoot te besparen, door isolatie van daken, muren en betere beglazing. 
      “Die oude woningen verbruiken ook veel energie en ze worden voor meer dan 80 procent, en in Brussel zelfs voor 98 procent, verwarmd met olie of gas. Tegelijk ligt het percentage energetische renovaties op amper 1,2 procent. Dat is veel te laag. Vlaanderen en Wallonië streven naar 3 procent om de Europese klimaatdoelstellingen te kunnen halen. In landen als Frankrijk, Nederland, het Verenigd Koninkrijk en Noorwegen wordt een verbod ingevoerd op verwarming met fossiele brandstoffen en wordt voluit ingezet op warmtenetten en warmtepompen.” 
    
    Dat kan toch ook bij ons? 
    
    
        DALLEMAGNE. “In principe wel. Maar warmtepompen zijn hier niet rendabel, hoewel ze 78 procent minder energie verbruiken en 76 procent minder CO2 uitstoten dan gasketels. Ondanks die uitstekende milieuprestaties ligt de energiefactuur voor de warmtepompbezitters een pak hoger dan voor wie een gasketel gebruikt. Dat komt omdat elektriciteit hier door de vele heffingen 4,5 keer duurder is dan gas, terwijl dat in landen als Noorwegen, Zweden en Nederland minder dan 2 keer is.” 
    
    Je kunt mensen moeilijk verplichten te investeren in iets wat duurder is dan het alternatief. 
    
    
        DALLEMAGNE. “Daarom kan de overheid de aanzet geven, zeker met de Europese relanceplannen na de coronacrisis en de Green Deal. De aanpak van de openbare gebouwen is het laaghangend fruit. Dat kan vrij gecentraliseerd, met loten van een paar tientallen gebouwen tegelijk. Dat is moeilijker op de particuliere markt. Maar met zulke grootschalige projecten kun je het verschil maken in de relance na corona. Want de middelen zullen efficiënt moeten worden gebruikt. Dat soort investeringen kan een hefboom zijn voor werkgelegenheid, maar zorgt er ook voor dat publiek geld privé-investeringen genereert. Wij kunnen een groot deel van de investering terugverdienen door de energiebesparing. 
      “We sloten bijvoorbeeld een energieprestatiecontract met de gemeente Dilbeek. In verschillende scholen en gemeentegebouwen renoveren we ketelruimtes, installeren we een warmte-krachtkoppeling en zonnepanelen en vervangen we de verlichting. We garanderen dat ze 37 procent minder stroom en 11 procent minder gas zullen verbruiken. En we vervangen, met onze partners in het consortium LuWa, de komende twintig jaar voor 600 miljoen euro de snelwegverlichting in Wallonië door ledlampen. Dat bespaart ongeveer 166.000 ton CO2 en 76 procent energie. Dat is de grootste publiek-private samenwerking van het land.” 
    
    U bent mede-eigenaar van de kerncentrales, die in principe tegen 2025 dichtgaan. Maar ze kosten u al enkele jaren vooral geld. 
    
    
        DALLEMAGNE. “Dat heeft een negatieve invloed op de cashflow. Vooral de revisie van de nucleaire provisies woog zwaar, in 2020 zelfs nog zwaarder dan in 2019. De sluiting is een politieke keuze, die wij zullen respecteren.” 
    
    De kernreactoren worden vervangen door gascentrales, die ondersteuning krijgen. Maar die stoten wel meer broeikasgassen uit. 
    
    
        DALLEMAGNE. “Zelfs als de laatste twee kerncentrales open zouden blijven, zal er nood zijn aan nieuwe gascentrales. Die zijn flexibel, en dat is nodig om energie te hebben wanneer er geen wind waait en de zon niet schijnt. Om een voorbeeld te geven: op 7 december was er gemiddeld 328 megawatt te kort, omdat er mist en minder wind was, en het 1 graad kouder was dan voorspeld. Dan heb je andere productiecapaciteit nodig om dat op te vangen. Zulke situaties zullen almaar vaker voorkomen. Daarbovenop hebben we meer elektriciteit nodig om de verwarming en het transport te elektrificeren en zo onze CO2-uitstoot te verlagen. 
      “Op termijn kunnen die centrales draaien op groen gas en zelfs waterstof. Daarvoor lopen nu al proefprojecten. We zullen al die technologieën nodig hebben, want met zwart-witkeuzes zal je niet de hele maatschappij aan het werk kunnen houden.” 
    
    We hebben ze misschien nodig, maar zonder ondersteuning wil niemand een gascentrale bouwen. 
    
    
        DALLEMAGNE. “Er komt een openbare aanbesteding om te bepalen welke centrale ondersteuning krijgt. We zijn zeker niet de enige kandidaat. Ruim zullen de winstmarges dus niet zijn. Maar we hebben enige ervaring in huis, want in 1968 bouwde Luminus de eerste STEG-centrale in Europa, die gas en stoom combineert. De centrale die we in Seraing willen bouwen, is efficiënter en stoot minder CO2 uit dan de centrales die nu operationeel zijn.” 
    
    ",TrendsMagazine,"https://trends.knack.be/economie/bedrijven/gregoire-dallemagne-ceo-luminus-het-is-niet-normaal-dat-een-windturbine-bouwen-zo-lang-duurt/article-longread-1701899.html#:~:text=We%20zijn%20de%20marktleider%20in,om%20een%20windturbine%20te%20bouwen.","Het was een kleine verrassing toen Luminus vorige week bekendmaakte dat het de biedstrijd om de 520.000 klanten van Essent Belgium had gewonnen.

De vorige overnames van Luminus luisterden naar namen als Vanparijs Engineers, Dauvister, ATS, Rami of Insaver ¬ allemaal bedrijven die energiediensten leveren, zoals de plaatsing van zonnepanelen en batterijen, het onderhoud en de installatie van verwarming, ventilatie en airconditioning.

Verder haalde Luminus vooral het nieuws met projecten rond energie-efficiëntie en investeringen in groene elektriciteitsproductie.

De 1,8 miljoen Luminus-klanten leverden het bedrijf in 2019 een winst van 11 miljoen euro op, op een omzet van 2,5 miljard euro.

We kijken uit naar de samenwerking met de mensen van Essent. Door de overname kunnen we ook meer klanten begeleiden in de energietransitie.""",pdf-Trend.pdf,68
6046765.xml,"“Ik had nooit gedacht dat we geld zouden krijgen om te lenen”, zegt Jean Deboutte, de directeur van het Federaal Agentschap van de Schuld, dat de Belgische staatsschuld beheert. Coronacrisis? Economische crisis? Politieke crisis? Het zal de kopers van onze schuld worst wezen. Zij houden enkel de Europese Centrale Bank nog in de gaten. 
    
    ","Jean Deboutte waakt al twintig jaar over de Belgische overheidsschuld 
    ‘Het risico op een rentesneeuwbal is onbestaande’ 
    De financiële wereld staat op zijn kop. De Belgische staatsschuld stijgt snel en de coronacrisis houdt de economie in een houdgreep. Maar terwijl je in zo’n crisis stijgende rentes zou verwachten, kan België zich financieren tegen almaar lagere rentevoeten (zie infogram De Belgische schuld in drie vragen). Begin deze maand betaalde België nauwelijks 0,69 procent om te lenen op vijftig jaar. Op obligaties met een looptijd van tien jaar krijgt de schatkist zelfs 20 basispunten toegestopt. 
      Kan het Federaal Agentschap van de Schuld, dat de Belgische overheidsschuld beheert, een historische slag slaan voor de belastingbetaler door een groot deel van de schuld nu te herfinancieren of op voorhand te financieren? Het zou het risico op stijgende rentelasten voor decennia van tafel vegen. “Daar zijn we in de mate van het mogelijke mee bezig”, zegt Jean Deboutte, de directeur van het agentschap. “We hebben een grotere veiligheid ingebouwd door de looptijd van de schulden te verlengen. Eind dit jaar zal de gemiddelde looptijd van de overheidsschuld meer dan tien jaar bedragen. We hebben dit jaar al 13,5 miljard opgehaald tegen een gemiddelde looptijd van bijna 26 jaar. Over heel 2021 zullen we de uitgiftes hebben gedaan tegen een gemiddelde looptijd van vijftien à zestien jaar. Daarmee zijn we bij de beste in Europa en de wereld. We zijn als een van eerste op de trein van de lange duurtijd gesprongen. Die langere looptijd gaat bovendien niet gepaard met een stijging van de kostprijs. De gemiddelde rente op de schuld bedraagt nu 1,65 procent. Enkele jaren geleden betaalden we nog meer dan 3 procent. 
    
    Zou het in de praktijk mogelijk zijn om bijvoorbeeld 100 miljard euro te lenen op vijftig jaar? 
    
    
        JEAN DEBOUTTE. “Nee, ondanks de enorme vraag. De belangstelling voor de vijftigjarige obligatie was groot. Het geld stond klaar. De industrie van de langetermijnbeleggingen pikte die obligatie gretig op. Zelfs de banken kochten een deel op. Nochtans is vijftig jaar héél lang voor de banken. Dat de obligatie nog een beetje positieve rente biedt, speelde wellicht mee. Ondanks de lage rente blijven we incontournable voor beleggers. 
      “Dankzij die interesse konden we 5 miljard euro ophalen tegen een rente van 0,69 procent. De vervaldag ligt in 2071. Dat is een ongelooflijk goede deal. De vraag was elf keer groter dan het aanbod, maar je moet die orderboeken met een korrel zout nemen. Veel fondsen weten dat ze maar een klein percentage van hun vraag toegewezen krijgen. Zo ontstaat een spelletje: ze vragen meer, om toch het gewenste binnen te halen. Hefboomfondsen bestelden voor 31 miljard euro, maar ze hebben slechts een fractie gekregen. Dat is ergens vervelend, want dat spelletje neemt steeds grotere proporties aan. 
      “De vraag is dus niet groot genoeg om tientallen miljarden op te halen op vijftig jaar. België kan wel relatief sterk inzetten op leningen op de heel lange termijn, omdat het een klein land is. Voor een land als Duitsland bijvoorbeeld zijn de volumes te groot om een substantieel deel van zijn uitgiften op die heel lange termijn te doen. Er zijn nog landen die schulden op vijftig jaar of zelfs langer uitgeven, maar je moet beseffen dat veel beleggers al over hun limieten gaan van de maximale looptijd die ze in hun portefeuilles willen. Door de extreem lage rente forceren die beleggers zich, om toch maar wat rendement te halen. Op een bepaald moment stopt dat.” 
    
    Zou het toch geen interessante strategie zijn om nu veel meer geld op te halen dan nodig is, en dus aan voorfinanciering te doen? 
    
    
        DEBOUTTE. “Dat mag niet. De minister van Financiën mag van het parlement alleen maar lenen wat de staat nodig heeft. We kunnen wel schulden vervroegd terugbetalen met de opbrengst van nieuwe uitgiftes. Dat doen we dit jaar, voor 4,5 miljard euro. Dat is een tactische operatie, omdat we dit jaar relatief weinig schulden moeten terugbetalen en volgend jaar heel wat meer. We geven dus dit jaar wat meer uit, om volgend jaar wat minder te moeten betalen. Maar voor de kostprijs van de schuld is dat een vrij neutrale operatie.” 
    
    Bijna niemand ziet nog graten in hoge tekorten en oplopende schulden, omdat de rente laag is en wellicht laag blijft. Deelt u die analyse? 
    
    
        DEBOUTTE. “Het expansieve beleid van de Europese Centrale Bank (ECB) speelt daarin een grote rol. De indruk is gewekt dat de overheden schulden kunnen maken, omdat de ECB toch klaarstaat om dat papier op te kopen. De ECB heeft in 2020 gekocht voor een bedrag van dezelfde grootteorde als de extra schulden die de overheden vorig jaar gemaakt hebben. Investeerders kopen onze schuld, omdat ze weten dat de ECB elke dag weer een mooie prijs biedt voor de overheidsschuld die zij op hun balans hebben. Het aandeel van de overheidsschuld in hun beleggingen stijgt dus niet. Zonder de aankoopprogramma’s van de ECB zouden we een heel ander verhaal krijgen. Dan moet je investeerders overtuigen om meer schulden op te nemen in hun boeken, en dat zouden ze doen tegen heel andere rentes dan die van vandaag.” 
    
    Hoe groot is het effect van het ECB-beleid op de rentevoeten? 
    
    
        DEBOUTTE. “Ik heb berekeningen gezien die tot 100 basispunten gaan. Ik vind dat nog conservatief, zeker voor de rentes van minder kredietwaardige landen. Ik zou de impact voor hen veel hoger inschatten. Stel je voor dat de ECB vandaag stopt met haar opkoopprogramma’s van overheidsobligaties. Dan zou de rente in Italië misschien wel met 200 basispunten stijgen. De ECB wil de renteverschillen in het eurogebied duidelijk klein houden. De ECB waakt, dus durven investeerders wat extra schulden van Italië te kopen. Speculeren tegen de ECB? Dat is gevaarlijk. Die strijd kun je niet winnen.” 
    
    Maken obligatiebeleggers zich al zorgen over de inflatie, gezien het expansieve monetaire en fiscale beleid? 
    
    
        DEBOUTTE. “Tot nu toe weinig. De inflatieverwachtingen stijgen wat, maar tot nu waren ze dan ook bijzonder laag. Dankzij de lage inflatie heeft de ECB nu de handen vrij, maar als de inflatie stijgt, krijgen we een ander verhaal. Wanneer de inflatie toch de kop opsteekt, kom je in een andere wereld terecht. Dan is het opletten voor de reactie van de obligatiemarkten en de ECB. Als de ECB een beetje op de rem moet staan, dan zijn we vertrokken voor hogere rentevoeten. Vandaar onze strategie om de looptijd van onze schuld zo veel mogelijk te verlengen. Een schuldgraad van 116 procent vraagt om extra stabiliteit en veiligheid. Het wordt interessant om te zien hoelang de ECB de kalmte kan bewaren, als de inflatie richting 3 procent zou kruipen. De druk zal in elk groot zijn om de rente niet te snel te verhogen. De ECB zal niet zo snel reageren, want als de rente te snel stijgt, dreigt financiële instabiliteit te ontstaan.” 
    
    Mocht de rente de komende jaren stijgen, dan blijft het risico op een rentesneeuwbal dus klein? 
    
    
        DEBOUTTE. “Op dit ogenblik is dat risico onbestaande. In het basisscenario blijven de rentekosten dalen: dit jaar naar 1,8 procent van het bruto binnenlands product (bbp) en in 2022 naar 1,6 procent. Die trend houdt al ruim twintig jaar aan. Mocht de rente stijgen, dan zullen de rentelasten eerst stabiliseren, om daarna slechts langzaam te stijgen. Het risico op een sneeuwbal ligt ver in de toekomst. De dalende rentelasten zijn een enorm cadeau geweest voor de begroting. Gelukkig maar, want er zijn genoeg andere kosten die stijgen.” 
    
    Dacht u dat het moeilijk zou worden om het nodige geld te vinden, toen de coronacrisis toesloeg en de begroting ontspoorde? 
    
    
        DEBOUTTE. “Er was bezorgdheid. De financiële markten lagen in maart enkele dagen stil, tot de ECB snel en kordaat ingreep. Uiteindelijk hebben we in 2020 bijna gratis geleend. Aan het einde van het jaar hebben we zelfs op de rem moeten staan voor de uitgiften.” 
    
    Had u zich tien jaar geleden kunnen indenken dat u gratis zou kunnen lenen op lange termijn? 
    
    
        DEBOUTTE. “Nooit, nooit, nooit van mijn leven. Negatieve rentes hadden we wel eens gezien in een speciaal land als Zwitserland, maar negatieve rentes in een grote economie als het eurogebied? Dat was onwezenlijk. Een medewerker van de Bank of England toonde vorig jaar weliswaar aan dat de rente al 600 jaar lang daalt, met de renteopstoot van dertig jaar geleden als een van de uitzonderingen. Een lage rente is dus perfect normaal, maar de recente daling is wel erg uitgesproken. Toen ik bij het Agentschap begon in 2001, betaalde de Belgische overheid 5 procent rente. Een inflatie van 2,5 procent en een rente van 5 procent waren toen de normaalste zaak van de wereld.” 
    
    In 2011, in volle eurocrisis, liep België in het vizier van de speculanten en liepen de rentevoeten hoog op. Waarom blijft het nu rustig? 
    
    
        DEBOUTTE. “Dat was toen een normale reactie. De beleggers eisten hogere rentevoeten, omdat ze België als een risicopatiënt zagen. Dat is nu, onder meer dankzij het beleid van de ECB, niet gebeurd, hoewel dat de normale reactie was geweest. We hebben geen eigen munt en we behoren niet tot de meest kredietwaardige landen in het eurogebied. Je zou verwachten dat België opnieuw in het vizier komt. In amper tien jaar is er dus veel veranderd. In 2011 betaalden we een gemiddelde rente van 4 procent op tien jaar, nu betalen we 0,69 procent op vijftig jaar. Het is onwezenlijk.” 
    
    In 2011 kon België het vertrouwen herstellen met de uitgifte van de Leterme-bon, die aantoonde dat de Belgische gezinnen met gemak de Belgische schulden kunnen financieren. 
    
    
        DEBOUTTE. “Dat was een enorm belangrijk signaal. Ik herinner mij hoe de Japanse beleggers toen de crisis uitdiepten door voor honderden miljoenen euro’s Belgisch schuldpapier te verkopen, hoewel ik hen adviseerde dat niet te doen. De Japanse beleggers moesten hun verlies nemen, maar zijn nog even goede vrienden. We hebben dat verhaal jarenlang kunnen gebruiken. Het toonde de enorme kracht van de Belgische spaarreserves aan. Je moet niet speculeren tegen de ECB, maar misschien ook niet tegen België. Nu leven we in een andere wereld, maar op een dag kan dat argument opnieuw van pas komen. De financiële slagkracht is er nog altijd. Op 10 procent van dat spaargeld kunnen we enkele jaren overleven. Het is de ultieme bescherming in grote stresssituaties. Je weet nooit wat we over enkele jaren meemaken. Ik durf niets meer uit te sluiten.” 
    
    Wat zijn de belangrijkste argumenten om Belgisch papier aan beleggers te verkopen? 
    
    
        DEBOUTTE. “Er is minder discussie dan vroeger over de fundamenten, zoals de begroting en de economie. Die blijven natuurlijk belangrijk, maar iedereen is vooral bezig met de strategie van de ECB. Covid-19 is ook een thema geworden. De beleggers kijken naar de statistieken en de maatregelen. Nu hebben we redelijk goede cijfers zonder een zware lockdown. Gelukkig maar, want in het najaar stelden investeerders wel vragen over de zware tweede besmettingsgolf in België. Er zullen ook vragen komen over de vaccinatiecampagne, door de tragere start in vergelijking met andere landen.” 
    
    Rijzen er nog vragen over de politieke instabiliteit in België? 
    
    
        DEBOUTTE. “Nee, zelfs niet toen de federale formatie opnieuw lang aansleepte. Beleggers hebben geleerd dat er een nieuwe federale regering komt, of dat de vorige doorwerkt in lopende zaken. Dat de coronacrisis op het federale niveau wordt aangepakt, geeft ook een goede indruk. De federale regering heeft de teugels in handen genomen en boekt resultaten. Dat verhaal vertellen we nu graag.” 
    
    ",TrendsMagazine,https://trends.knack.be/economie/beleid/jean-deboutte-agentschap-van-de-schuld-het-risico-op-een-rentesneeuwbal-is-onbestaande/article-longread-1701869.html,"De Belgische staatsschuld stijgt snel en de coronacrisis houdt de economie in een houdgreep.

Maar terwijl je in zo'n crisis stijgende rentes zou verwachten, kan België zich financieren tegen almaar lagere rentevoeten (zie infogram Kan het Federaal Agentschap van de Schuld, dat de Belgische overheidsschuld beheert, een historische slag slaan voor de belastingbetaler door een groot deel van de schuld nu te herfinancieren of op voorhand te financieren?

We hebben een grotere veiligheid ingebouwd door de looptijd van de schulden te verlengen.

Over heel 2021 zullen we de uitgiftes hebben gedaan tegen een gemiddelde looptijd van vijftien à zestien jaar.

Er zijn nog landen die schulden op vijftig jaar of zelfs langer uitgeven, maar je moet beseffen dat veel beleggers al over hun limieten gaan van de maximale looptijd die ze in hun portefeuilles willen.",pdf-Trend.pdf,30
6046768.xml,"De bouwbedrijven hebben zich lang sterk gehouden in de coronacrisis, maar de eerste barsten worden zichtbaar. De zelfstandige aannemers geven er als eerste de brui aan, maar ook de grote bedrijven hebben problemen. De hogere grondstoffenprijzen zijn een nieuwe kopzorg. 
    
    ","Bouwsector herstelt moeizaam van de coronacrisis 
    De kleine aannemer gooit de handdoek 
    Aan de vooravond van Batibouw is de bouwsector niet bepaald euforisch, en dat niet alleen omdat de bouwbeurs deze keer alleen digitaal plaatsvindt. De coronacrisis treft de bouwsector nog altijd hard. “Er is weinig verbetering merkbaar”, zegt Jean-Pierre Waeytens, de gedelegeerd bestuurder van Bouwunie, de beroepsfederatie van de zelfstandige aannemers. “De vooruitzichten zijn nog altijd minder goed door de onzekerheid bij de gezinnen en de bedrijven. 2021 wordt een overgangsjaar.” 
      De aannemers vormen een belangrijke economische sector in België. Ons land telt bijna 150.000 aannemingsbedrijven, blijkt uit cijfers van Trends Business Information (TBI). Dat is één op de tien Belgische ondernemingen. Vier op de vijf zijn eenpersoonszaken. Verleden jaar sloten minder bouwbedrijven de deuren dan in 2019, maar in januari van dit jaar nam het aantal stopzettingen wel toe met 13 procent, bijna uitsluitend door zelfstandigen die ermee kapten. 
    
    Kleine marges 
    Wat brengt de toekomst? Volgens een enquête van de Confederatie Bouw zijn de orderboekjes bij de helft van de aannemers minder gevuld dan vorig jaar. Bij 8 procent zijn ze bijna leeg. Bij 23 procent zijn de orderboekjes meer dan normaal gevuld. Dat is ook het geval bij 32 procent van de renovatieaannemers (zie kader Corona doet de Belg renoveren). 
      Naast problemen met de omzet lijdt één op de twee bouwondernemingen aan efficiëntieverlies door de hygiënische voorschriften en de afstandsregel. De financiële problemen, die een aantal bouwondernemingen al hadden voor de coronacrisis, nemen toe. Hoewel er in 2020 minder failliet gingen dan in 2019, steeg het percentage bouwbedrijven met een negatief eigen vermogen van 11 naar 15 procent, berekende TBI op basis van de balansen die in juni werden neergelegd. Bij de minste schok gaan die bedrijven onderuit. “De bouwsector is zeker niet het hardst getroffen door de crisis”, zegt Pascal Flisch van TBI. “Maar nu vallen er slachtoffers. De zelfstandigen lijken de handhoek in de ring te gooien.” 
      “Wij zien bij onze onderaannemers geen significante stijging van het aantal faillissementen”, reageert Manu Coppens, de CEO van het bouwbedrijf Vanlaere en de uitvoerend voorzitter van MBG (beide CFE, 3,6 miljard euro omzet). “Maar het kan natuurlijk dat ze in lastige papieren zitten. Grote bedrijven zijn minder kwetsbaar, omdat ze vaak tot gediversifieerde groepen behoren. Bedrijven die overinvesteerden of tijdelijke cashproblemen hadden bij de start van de crisis, kunnen natuurlijk wel in de problemen geraken. Het is niet eenvoudig om het orderboekje te vullen. Grote industriële projecten, zoals Ineos of Total, hebben het moeilijk. Dat heeft een effect op de prijzen bij aanbestedingen, ook voor de onderaannemers.” 
      “Nochtans hebben veel grote bedrijven, met een omzet van meer dan 150 miljoen euro, ook een probleem”, zegt Dirk Van Tornhout, de topman van VT-Invest. Dat zag zijn omzet toenemen van 111 naar 127 miljoen euro. “Ze hebben nauwelijks operationele marges. Velen zetten daarom in op privaat-publieke samenwerking of het onderhoud van grote projecten om zo de marges te verhogen.” 
      Tom Willemen, de CEO van de gelijknamige groep, zag de omzet vorig jaar dalen. Hij hoopt dit jaar op een stabilisatie op 800 miljoen euro, en betere marges. “Bedrijven die al zwakker stonden, een sterke groei gefinancierd hebben of net geïnvesteerd hadden, zullen harder worden getroffen”, klinkt het. “Dat geldt minder voor bedrijven die voorzichtiger zijn of aan het uitbollen zijn. Je kunt dus niet stellen dat de goede bedrijven gespaard worden en de slechte verzuipen.” 
    
    Iedereen is weer in België 
    Tijdens de eerste lockdown legde Willemen onmiddellijk alle werven stil. “We hadden geen idee van de risico’s en de noodzakelijke veiligheidsmaatregelen”, aldus Willemen. “Later was er een probleem omdat veel buitenlandse arbeiders naar huis waren getrokken en de terugtocht bemoeilijkt werd door de reisverboden.” De tweede lockdown bracht minder problemen. Willemen: “Toch verloren we anderhalve maand door de coronacrisis. Dat haal je niet zomaar op. Stilaan komen we weer op schema.” 
      Van Tornhout reorganiseerde in overleg met de klanten in enkele dagen de planning van de werven. “We vroegen en kregen meer tijd. Het effect was al bij al beperkt. De toestand was vrij vlug genormaliseerd. Ook de meeste collega’s hebben zich goed aangepast, merk ik.” 
      Ook bij Vanlaere en MBG verliep de inhaalbeweging soepel. “We zijn niet blijven werken tijdens weekends of vakanties, om te vermijden dat onze medewerkers het psychisch nog moeilijker zouden krijgen in deze vreemde tijden”, aldus Coppens. 
      Een kwart van de bouwbedrijven ondervond aan het begin van dit jaar problemen omdat de buitenlandse bouwvakkers onverwachts in quarantaine moesten na de kerstvakantie. Even werd gevreesd dat die op buitenlandse werven zouden gaan werken. “Iedereen is ondertussen weer aan de slag in België”, stelt Marc Dillen van Confederatie Bouw gerust. 
    
    Materiaal stokt 
    Na de eerste lockdown waren er wel even problemen met de materialenaanvoer, omdat de stroom uit het buitenland stilviel. “Eén op de zeven bouwbedrijven heeft nog altijd grote aanvoerproblemen”, getuigt Dillen. Maar Willemen nuanceert dat: “Hier en daar blijft er wel eens een Spaanse natuursteen of een Turkse tegel achter, maar er is geen structureel probleem. Er is geen algemene malaise, zoals in mei en juni.” 
      “De leveringstermijnen zijn wel nog altijd langer”, zegt Van Tornhout. “Vooral de aanvoer van isolatiemateriaal verloopt moeilijk.” De prijs ervan is tot een kwart hoger dan voor de crisis. De basisgrondstof voor isolatiemateriaal is een bijproduct van de olieraffinage, en die draait op een laag pitje. Ook de prijsstijging van beton (+14%, aldus de Confederatie Bouw) en staal (+10%) speelt de bouwsector parten. 
      “De producenten van basisgrondstoffen werden verrast door de sterk gestegen vraag uit China”, denkt Willemen. “Vroeger werden prijsschommelingen opgevangen door tussenhandelaars, die een buffer vormden tegen de volatiele markten. Nu wordt alles onmiddellijk doorgerekend. Zodra er wat meer zekerheid is, zal de zenuwachtigheid wel verdwijnen. Voorlopig weet niemand wat er zal gebeuren.” 
    
    ",TrendsMagazine,https://trends.knack.be/economie/immo/bouwsector-herstelt-moeizaam-van-coronacrisis/article-longread-1701871.html,"Aan de vooravond van Batibouw is de bouwsector niet bepaald euforisch, en dat niet alleen omdat de bouwbeurs deze keer alleen digitaal plaatsvindt.

De financiële problemen, die een aantal bouwondernemingen al hadden voor de coronacrisis, nemen toe.

Verleden jaar sloten minder bouwbedrijven de deuren dan in 2019, maar in januari van dit jaar nam het aantal stopzettingen wel toe met 13 procent, bijna uitsluitend door zelfstandigen die ermee kapten. 

Een kwart van de bouwbedrijven ondervond aan het begin van dit jaar problemen omdat de buitenlandse bouwvakkers onverwachts in quarantaine moesten na de kerstvakantie.

""Eén op de zeven bouwbedrijven heeft nog altijd grote aanvoerproblemen"", getuigt Dillen",pdf-Trend.pdf,20
6046773.xml,"Het digitale verzekeringsaanbod van Belfius biedt de beste gebruikerservaring, vóór dat van KBC en AXA. Dat blijkt uit een onderzoek van het adviesbureau Sia Partners. 
    
    ","Belfius, KBC en AXA staan al het verst 
    Verzekeraars gaan mondjesmaat digitaal 
    De banken zijn niet de enige financiëledienstenverleners die op de trein van de digitalisering zijn gesprongen. Ook de verzekeraars bieden steeds meer producten online aan. Het consultancybedrijf Sia Partners vergeleek het digitale aanbod van de belangrijkste twaalf spelers op de Belgische verzekeringsmarkt. Belfius blijkt de beste te zijn. De bank-verzekeraar haalde een score van 17 op 20. Nog op het podium staan KBC en AXA. Daarna komen AG (BNP Paribas Fortis), Corona Direct, Ethias, Yuzzu, Allianz, ING, Baloise, Federale Verzekering en P&V. 
    
    Vooral autoverzekeringen 
    Sia Partners bekeek het digitale aanbod voor drie schadeverzekeringen: woning, auto en gezin. “Voor die producten staat de digitalisering het verst”, zegt Sébastien Carvelli, die de studie leidde. “Uit de analyse blijkt dat de digitalisering van het klanttraject nog lang niet de norm is.” De ranglijst toont grote verschillen. Dat is deels toe te schrijven aan een strategische keuze, want sommige makelaars of verzekeraars kiezen bewust voor een meer persoonlijke dienstverlening. Toch valt het op dat de meeste verzekeraars in België digitaal achterblijven op de bankiers. “Voor de autoverzekeringen is het digitale aanbod wel al behoorlijk matuur”, merkt de consultant op. 
      Het is weinig verwonderlijk dat Belfius en KBC de eerste twee plaatsen in de rangschikking innemen. “Het zijn twee bank-verzekeraars”, zegt Anthony Wolf van Sia Partners. “Zij integreren hun verzekeringsdiensten in hun digitale bankaanbod. Daarin zijn ze bij de beste in de wereld, waardoor hun mobiele toepassingen een springplank zijn om de klant ook als verzekeraar te benaderen.” 
      Belfius en KBC hebben een groot deel van het klanttraject voor schadeverzekeringsproducten in hun banktoepassing geïntegreerd, tot en met de ondertekening van het contract. AXA kiest voor een hybride strategie, waarbij de klant aan het einde van het digitale traject nog een makelaar moet kiezen. Bij andere verzekeraars zijn slechts enkele stappen in het traject digitaal. 
    
    Innovatie 
    De Belgische markt wordt nog altijd gedomineerd door de makelaars. De laatste plaats van P&V is een gevolg van zijn bedrijfsmodel, dat focust op een traditionele dienstverlening via het makelaarskanaal. Hoewel de makelaardij een belangrijke rol blijft spelen, ontsnapt de verzekeringswereld niet aan de digitalisering. Dat blijkt uit het succesvolle voorbeeld van Belfius, maar ook uit de komst van buitenlandse vernieuwers naar Europa, zoals het Amerikaanse Lemonade. “De jonge generaties doen vaker een beroep op dat soort dienstverlening”, zegt Wolf. “Traditionele verzekeraars hebben er alles bij te winnen om zich te laten inspireren door die innovators. Decennialang was het een voordeel dat je de cliënt niet zag nadat het contract was ondertekend. Geen contact betekende geen verlies. Vandaag is een regelmatig contact een noodzaak. Dat is niet het einde van de makelaar, wel de opkomst van een nieuwe en complementaire manier om verzekeringen te verkopen.” 
    
    ",TrendsMagazine,https://trends.knack.be/economie/bedrijven/verzekeraars-gaan-mondjesmaat-digitaal/article-analyse-1701909.html,"
De banken zijn niet de enige financiëledienstenverleners die op de trein van de digitalisering zijn gesprongen.

Het consultancybedrijf Sia Partners vergeleek het digitale aanbod van de belangrijkste twaalf spelers op de Belgische verzekeringsmarkt. Belfius blijkt de beste te zijn

""Uit de analyse blijkt dat de digitalisering van het klanttraject nog lang niet de norm is.

Belfius en KBC hebben een groot deel van het klanttraject voor schadeverzekeringsproducten in hun banktoepassing geïntegreerd, tot en met de ondertekening van het contract.

 De Belgische markt wordt nog altijd gedomineerd door de makelaars.


",pdf-Trend.pdf,72
6046791.xml,"Circulair bouwen moet over meer gaan dan de recyclage van materialen, vindt Steven Beckers, specialist circulair bouwen bij BoproAdvisers. Het Brusselse ZIN-project geeft het goede voorbeeld. 
    
    ","De doorbraak van circulair bouwen 
    ‘Goede voorbeelden zetten zaken in beweging’ 
    ZIN is een van de spannendste projecten op Brussels grondgebied. Het mengt functies – kantoorruimte, appartementen, winkels, sportruimtes, horeca en publieke ruimte – op een schaal (110.000 vierkante meter bovengronds) die we in dit land niet gewoon zijn. De verwachting is dat ZIN een stevige dosis stedelijkheid zal toevoegen aan de monofunctionele Noordwijk. 
      ZIN is ook een van de eerste grote circulaire bouwprojecten in ons land. Het multifunctionele gebouw ¬ een ontwerp van 51N4E, Jaspers Eyers Architects en l’AUC ¬ komt op de plaats van de afgeleefde WTC-torens. Een sloop van de torens was een optie, maar eigenaar en bouwheer Befimmo koos ervoor de ondergrondse verdiepingen en de circulatiekernen te behouden. “Ongeveer 180.000 ton beton blijft op zijn plaats”, zegt Steven Beckers, specialist circulair bouwen bij BoproAdvisers. Van wat toch wordt afgebroken, zal veel worden hergebruikt in het nieuwe gebouw. En als ook dat niet lukt, kunnen de materialen nog worden verwerkt tot kwalitatieve grondstoffen. 
      De vastgoedconsultant en -projectmanager BoproAdvisers is al jaren een partner van Befimmo. Voor ZIN heeft Steven Beckers meegewerkt aan het circulaire concept van het project. “Het was de ambitie ongeveer 96 procent van het materiaal van de torens te hergebruiken, te recycleren of op te waarderen”, zegt hij. “Dat zal waarschijnlijk niet lukken, omdat er problemen zijn met de verwerking van enkele materialen. Maar toch is ZIN op het gebied van circulair bouwen een baanbrekend project.” 
      Steven Beckers benadrukt dat circulair bouwen over meer gaat dan recyclage en materiaalgebruik. “Wij kijken op een systemische manier naar circulair bouwen. De circulaire economie breekt met het lineaire economische model van nemen, maken en vervuilen. We moeten economische activiteit en groei loskoppelen van het verbruik van eindige hulpbronnen. De vastgoedsector is verantwoordelijk voor het grootste deel van de afvalstromen. Daarom is het belangrijk eerst te bekijken wat een bestaand gebouw te bieden heeft. Maar het is niet omdat je recycleert en geen afval creëert, dat je een circulair gebouw hebt. Je moet ook nadenken over water- en energiegebruik, biodiversiteit, gezondheid en sociale kwesties zoals de creatie van lokale werkgelegenheid.” 
      Circulair bouwen is toekomstgericht: je moet een gebouw zo ontwerpen en bouwen dat het een materiaalbank wordt voor toekomstige gebouwen. Het mengen van functies past ook in het concept van circulair bouwen. Steven Beckers: “Die mix is niet alleen nuttig om meer leven in de Noordwijk te brengen, het laat ook toe dat nutsvoorzieningen en stromen – warmte, koude, water, elektriciteit – kunnen worden uitgewisseld of gedeeld.” 
    
    Europese en Chinese ervaring 
    Steven Beckers is een pionier in circulair bouwen in ons land. In 1984 ontwierp hij voor zijn afstudeerproject als architect een circulair gebouw avant la lettre: een zelfvoorzienend hotel- en conferentiecentrum in Marokko, gebouwd met lokale materialen, door lokale mensen. 
      Beckers was van 1996 tot 2000 nauw betrokken bij de renovatie van het Berlaymontgebouw in Brussel. “Als het hoofdkantoor van de Europese Commissie was het een heel bekend gebouw, maar het had ook een slechte reputatie door de aanwezigheid van asbest”, vertelt Beckers. “Het moest een kwalitatief gebouw worden, ook op het gebied van gezondheid. Omdat het zo’n ambitieus project was, wilden veel aannemers en leveranciers graag meewerken aan de renovatie. Ik heb daar gebruik van gemaakt om de eisen en de verwachtingen op te trekken.” 
      Een belangrijke les heeft Beckers in China geleerd. “De Chinese overheid had me gevraagd haar te adviseren bij enkele circulaire projecten. Bij nader inzien bleken die projecten toch niet zo circulair te zijn. Het ging de Chinezen vooral om recyclage, zodat ze voldoende grondstoffen zouden behouden voor hun snel groeiende economie. Ze zagen er weinig graten in dat er ook ongezonde materialen werden gerecycleerd. Het heeft me waakzaam gemaakt om voor circulair bouwen niet te eng te focussen op recyclage. Menselijke gezondheid is een essentieel maar vaak vergeten aspect van de circulaire economie.” 
    
    Honderd jaar duurzaamheid 
    Al meer dan tien jaar probeert Beckers de bouw- en vastgoedsector in de richting van circulair bouwen te sturen. “Dat begint aardig te lukken”, zegt hij. “In de komende tien jaar zullen er al enkele grootschalige circulaire projecten verrijzen in België, bijvoorbeeld het circulaire bedrijventerrein Blue Gate Antwerp. En dan kan het snel gaan. Onderzoek is belangrijk, maar goede voorbeelden zijn veel sterker. Ze zetten zaken in beweging.” 
      Daarom vindt hij ZIN zo’n cruciaal project. “Het is een risico voor Befimmo, want de kostprijs van ZIN is hoger dan van een klassieke nieuwe kantoortoren. Maar als belangrijke speler kan het de markt beïnvloeden door eisen te stellen aan aannemers en leveranciers. Stilaan bereidt de sector zich voor om circulair te kunnen bouwen. Het besef groeit dat er ook geld te verdienen valt met circulair bouwen. Omdat grondstoffen almaar schaarser en duurder worden, zit er een interessant zakenmodel in. De rol van de investeerders is ook niet te onderschatten. Zij beseffen dat de waarde van hun vastgoedportefeuille drastisch zal dalen als hun gebouwen niet toekomstbestendig zijn.” 
      De lange doorlooptijd van bouwprojecten is wel lastig, weet Beckers. “Als je vandaag start met het ontwerp van een ziekenhuis, duurt het ongeveer tien jaar vooraleer het operationeel is. Als je niet vooruitdenkt, zal het al verouderd zijn nog voordat het de deuren opent. Daarom adviseren wij altijd verder te gaan dan wat de regelgeving oplegt. Men spreekt vaak over doelstellingen tegen 2030 of 2050, maar ik denk al voorbij 2100. Wat we vandaag bouwen zal over honderd jaar ook op de een of andere manier moeten worden hergebruikt.” 
    
    ",TrendsMagazine,https://trends.knack.be/economie/bedrijven/verzekeraars-gaan-mondjesmaat-digitaal/article-analyse-1701909.html,"
De banken zijn niet de enige financiëledienstenverleners die op de trein van de digitalisering zijn gesprongen.

Het consultancybedrijf Sia Partners vergeleek het digitale aanbod van de belangrijkste twaalf spelers op de Belgische verzekeringsmarkt. Belfius blijkt de beste te zijn

""Uit de analyse blijkt dat de digitalisering van het klanttraject nog lang niet de norm is.

Belfius en KBC hebben een groot deel van het klanttraject voor schadeverzekeringsproducten in hun banktoepassing geïntegreerd, tot en met de ondertekening van het contract.

 De Belgische markt wordt nog altijd gedomineerd door de makelaars.


",pdf-Trend.pdf,72
6046792.xml,,"We lachen alleen nog groen 
    
        Stel: je erft een hoeve in het Vlaamse groen, maar je voelt je al gauw schuldig over de voetafdruk van je droomhuis. Dan maar zo ecologisch mogelijk verbouwen. Geen waterverspilling, de woning draait op regenwater. Geen vervuiling, een biostation zuivert het afvalwater voor het naar de gracht gaat. En vooral: geen verwarming op fossiele brandstoffen, maar een warmtepomp. Valt dat dik tegen op de elektriciteitsfactuur? Dan investeren we voort, om zelf onze stroom op te wekken, ondanks een krap budget aan het eind van de verbouwing. Een windmolen mag niet van de gemeente, dus worden het zonnepanelen. Veel zonnepanelen, want aangezien we niet in een zonovergoten stuk wereld wonen, moeten we in de zomer zo veel mogelijk opwekken wat we in de winter verbruiken. En ja, het net fungeert dan als batterij. Dankzij de terugdraaiende teller. 
      
        En dan komt de eerste streep door de rekening: het prosumententarief. Maar we gebruiken het net, dus is het niet onfair daar iets voor te moeten betalen. Met zo’n grote installatie is dat niet niks, maar we krijgen nog energiecertificaten, dus we klagen niet. Anderhalf jaar later volgt de tweede streep door de rekening: het prosumententarief stijgt met 50 procent. Het rendement van onze investering is al lang niet meer wat het geweest is, maar we troosten ons met het idee dat we ecologisch goed bezig zijn en er onze broek niet aan scheuren. 
      
        En nu zit er definitief een streep door onze rekening: de terugdraaiende teller moet eruit, ondanks alle beloftes. Met de digitale meter is het gedaan met het net als batterij. Het prosumententarief valt weg, dat is waar. Maar wat eerst een zinnige investering leek, gaat ons vanaf nu veel geld kosten. De elektriciteitsrekening zal weer door het dak gaan. We zijn terug bij af. 
      
        Je kunt erover discussiëren of het opportuun is het elektriciteitsnet te gebruiken als batterij, zelfs al doe je dat enkel omdat er geen haalbare batterij-oplossingen voor seizoensopslag bestaan. Maar fundamenteler is de vertrouwensbreuk tussen de burger, die zijn rekening maakt voor hij een dure ecologische investering doet, en de overheid, die constant de regels verandert, waardoor de burger zijn rekening in de vuilnisbak mag gooien. 
      
        Wij denken voortaan wel twee keer na voor we nog investeren. Er stond nog een leemkachel op ons programma. Die stook je twee uur lang op met hout, waarna ze de komende twaalf uur haar warmte afgeeft. Daarvoor hebben we honderd wilgen geplant. Elk jaar 25 kruinen knotten zou moeten volstaan voor een winter verwarmen. De overige 75 bomen slaan al groeiend de uitgestoten CO2 van het opgestookte hout weer op. 
      
        Maar misschien moeten we dat maar niet doen. Zo’n kachel gaat ons weer duizenden euro’s kosten, en we vrezen dat we na een paar jaar te horen zullen krijgen dat we geen hout meer mogen stoken. Ondanks de kleine uitstoot van zo’n hoogrendementskachel en ondanks systemen die het resterende stikstof en fijn stof kunnen opvangen in de schouw. Want zal de overheid wel een onderscheid maken tussen de oude roetblazers en de moderne, veel schonere systemen? Wij durven er niet meer op te vertrouwen. We zijn al een keer naïef geweest. Jammer. 
      
        Ik wilde dat ik kon zeggen dat wij de enigen zijn met reserves. Maar ik zie meer mensen hun plannen terugschroeven. Zoals die vrienden die net voor Nieuwjaar nog investeerden in zonnepanelen. Hun plan was een elektrische wagen te kopen. De man is handelsvertegenwoordiger en legt jaarlijks veel kilometers af. Maar het wordt weer een diesel. Ook jammer. 
      
        En nee, mevrouw Khattabi, wij hoeven niet rijk te worden van onze zonnepanelen. Maar we scheuren er ook liever onze broek niet aan. Het zou fijn zijn als wie kiest voor ecologische systemen niet om de haverklap gestraft wordt, omdat de politiek er niet in slaagt een consequent beleid te voeren. 
    
    De auteur is eindredacteur van TRends 
    
    ",TrendsMagazine,https://trends.knack.be/economie/beleid/nee-mevrouw-khattabi-wij-hoeven-niet-rijk-te-worden-van-onze-zonnepanelen/article-opinion-1701855.html,"
Veel zonnepanelen, want aangezien we niet in een zonovergoten stuk wereld wonen, moeten we in de zomer zo veel mogelijk opwekken wat we in de winter verbruiken.

Het rendement van onze investering is al lang niet meer wat het geweest is, maar we troosten ons met het idee dat we ecologisch goed bezig zijn en er onze broek niet aan scheuren

Je kunt erover discussiëren of het opportuun is het elektriciteitsnet te gebruiken als batterij, zelfs al doe je dat enkel omdat er geen haalbare batterij-oplossingen voor
seizoensopslag bestaan.

Ondanks de kleine uitstoot van zo'n hoogrendementskachel en ondanks systemen die het resterende stikstof en fijn stof kunnen opvangen in de schouw.

Het zou fijn zijn als wie kiest voor ecologische systemen niet om de haverklap gestraft wordt, omdat de politiek er niet in slaagt een consequent beleid te voeren.",pdf-Trend.pdf,17
6046793.xml,"Wie onlangs nog heeft geïnvesteerd in een warmtepomp en zonnepanelen, is het zwaarst getroffen door de afvoering van de terugdraaiende teller. Toch ligt de sector niet op apegapen. 
    
    ","Warmtepompen in tijden van slimme meters 
    ‘Een warmtepomp koop je niet zoals een brood’ 
    “We merken nog niet veel van een terugvallende vraag naar warmtepompen”, zegt Emile Vandenbosch, de secretaris van de Associatie voor de Thermische Technieken van België (ATTB). “Een warmtepomp koop je ook niet zoals een brood. Het is een serieuze investering. Wie de laatste maanden die knoop heeft doorgehakt, draait die beslissing niet makkelijk terug.” 
      Nochtans zijn eigenaars van de combinatie van een warmtepomp en zonnepanelen het hardst getroffen door het verdwijnen van de terugdraaiende teller. Zij hebben in de zomer een overschot aan stroom, terwijl ze in de winter veel verbruiken. Gebaseerd op de aanvragen voor een warmtepomppremie, zou het gaan om 5300 gezinnen, waarvan er iets meer dan 1190 al een digitale meter hebben gekregen. “Dat is wellicht een onderschatting, omdat niet iedereen een premie heeft aangevraagd”, stelt Ellen Van Mello, beleidsmedewerker van de Organisatie voor Duurzame Energie (ODE). Vlaams minister van Energie Zuhal Demir (N-VA) laat door experts bekijken of en hoe die mensen kunnen worden gecompenseerd. 
      De markt van de warmtepompen is groter dan die particuliere markt. De grootste toestellen gaan bijvoorbeeld naar hotels en kantoren. In 2019 zijn 41.000 warmtepompen verkocht, of 35 procent meer dan het jaar daarvoor. “Om in een nieuwbouw aan de energieprestatieregelgeving te voldoen, kun je bijna niet zonder een warmtepomp”, weet Vandenbosch. 
      Op de renovatiemarkt wordt wel een impact verwacht, weet Van Mello na een rondvraag bij fabrikanten en installateurs. “Nochtans moeten die investeringen net toenemen om de klimaatdoelstellingen te halen. Bovendien blijft de combinatie van een warmtepompboiler met zonnepanelen interessant, want ook in de zomer heb je warm water en koeling nodig. Met een slimme sturing van de warmtepomp en/of de warmtepompboiler kun je het negatieve effect van het wegvallen van de terugdraaiende teller deels wegwerken.” 
    
    Koudwatervrees 
    Toch zijn warmtepompen lang niet de dominante technologie om huizen te verwarmen. Elk jaar worden nog zowat 215.000 verwarmingsketels verkocht, waarvan een kleine 200.000 op gas, de rest op olie. “De verwarmingsmarkt is een vrij conservatieve sector”, meent Dirk Van Evercooren, de directeur van ODE. “Een warmtepomp is ook niet altijd de beste oplossing. In een slecht geïsoleerde woning moet je er geen installeren. Maar in veel gevallen kan het wel een goede oplossing zijn, maar is er koudwatervrees.” 
      De grootste rem op de doorbraak van de warmtepomp zijn de energieprijzen. “Elektriciteit is vijf keer zo duur als gas”, zegt Patrick O, de CEO van de verwarmingsspecialist Viessmann Belux. “Je krijgt aan klanten niet uitgelegd dat ze nieuwe technologie hebben waardoor hun verbruik daalt, terwijl ze toch meer betalen.” Van Evercooren bevestigt dat: “De elektriciteitsfactuur zit vol kosten die er niet in thuishoren. Die ondergraven de concurrentiepositie van de warmtepomp tegenover fossiele brandstoffen, zoals olie of gas.” 
    
    ",TrendsMagazine,"https://moneytalk.knack.be/geld-en-beurs/een-warmtepomp-koop-je-niet-zoals-een-brood/article-longread-1701857.html#:~:text=Wie%20onlangs%20nog%20heeft%20ge%C3%AFnvesteerd,de%20sector%20niet%20op%20apegapen.&text=%22Een%20warmtepomp%20koop%20je%20ook%20niet%20zoals%20een%20brood.","""We merken nog niet veel van een terugvallende vraag naar warmtepompen"", zegt Emile Vandenbosch, de secretaris van de Associatie voor de Thermische Technieken van België (ATTB).

De markt van de warmtepompen is groter dan die particuliere markt

Nochtans zijn eigenaars van de combinatie van een warmtepomp en zonnepanelen het hardst getroffen door het verdwijnen van de terugdraaiende teller.

Toch zijn warmtepompen lang niet de dominante technologie om huizen
 te verwarmen

Om in een nieuwbouw aan de energieprestatieregelgeving te voldoen, kun je bijna niet zonder een warmte pomp”, weet Vandenbosch
",pdf-Trend.pdf,18
6046799.xml,"De Belgische grootbanken hebben vorig jaar ruim 2,3 miljard euro aan kredietprovisies opzijgezet om de impact van de coronacrisis op te vangen. Voor de komende jaren lijkt de lage rente een grotere kopzorg te worden. 
    
    ","Belgische grootbanken denken dat kredietprovisies zullen volstaan 
    Lage rente verontrust banken meer dan coronacrisis 
    Op Belfius na hebben alle Belgische grootbanken hun resultaten over het coronajaar 2020 gepubliceerd. Terwijl tijdens de eerste lockdown in maart-april vorig jaar nog voor een nieuwe bankencrisis werd gevreesd, lijkt de schade al bij al te zullen meevallen. 
      BNP Paribas Fortis, KBC, ING België en Belfius hebben samen naar schatting meer dan 2,3 miljard euro provisies opzijgezet voor leningen aan bedrijven en particulieren die mogelijk niet zullen worden terugbetaald. Dat is maar een fractie van de vrije kapitaalbuffer die ze aanhouden boven op de wettelijk verplichte buffers. De Nationale Bank raamt dat stootkussen voor de hele Belgische banksector op 19 miljard euro. 
      De coronacrisis heeft niet de impact van een tsunami. Ondernemingen zien af, maar het ene bedrijf ene al meer dan het andere. Vooral specifieke sectoren, zoals de horeca en de eventsector, worden zwaar getroffen. Kleine kmo’s, zelfstandigen en toeleveranciers zijn er slechter aan toe dan grote ondernemingen. De tweede lockdown liet minder sporen na dan de eerste. Particulieren konden dan weer meer sparen en lijken niet massaal in de problemen te komen met de afbetaling van hun hypotheeklening. Bovendien gaat de Nationale Bank ervan uit dat de consumptie snel zal hernemen zodra de vaccins hun werk doen. 
    
    Optimisme 
    Met zijn heel gediversifieerde kredietportefeuille en zijn bovengemiddelde blootstelling aan grote ondernemingen is de grootste bank van het land, BNP Paribas Fortis, altijd optimistisch gebleven. CEO Max Jadot verklaarde vorig jaar aan Trends dat hij gelooft dat het gros van de bedrijven door deze crisis zal komen en dat de Belgische economie tegen midden 2022 weer het precovid-niveau kan halen. 
      Dat optimisme vertaalt zich in de heel beperkte omvang van de kredietprovisies die de bank heeft opzijgezet: 230 miljoen euro, of nauwelijks 19 basispunten tegenover de totale kredietportefeuille (zie tabel De stroppenpot van de banken). De Franse moedermaatschappij BNP Paribas stak 5,7 miljard euro in haar stroppenpot, maar daarmee zou het ergste achter de rug zijn. CFO Lars Machenil verwacht dit jaar een daling van de provisies “naar een normaal niveau”. De bank gaat uit van een wereldwijde economische heropleving vanaf de tweede helft van dit jaar. 
      KBC was tot hiertoe de voorzichtigste van de vier grootbanken. De bank vertrok een jaar geleden van een basisscenario waarbij ze 1,1 miljard euro provisies zou nemen, maar hield rekening met een pessimistisch scenario, waarbij de impact op de kredietportefeuille kon oplopen tot 1,6 miljard euro. 
      Vorige week zei KBC-topman Johan Thijs dat hij “optimistisch is dat het pessimistische scenario zich niet zal realiseren”. KBC stopte vorig jaar 1,1 miljard euro in zijn stroppenpot. Thijs gaat ervan uit dat het ergste leed daarmee geleden is, maar hij blijft voorzichtig: “We hebben een grote buffer opzijgezet en tot nader order hoeven we die niet te gebruiken. Voorlopig zien we nog geen impact van covid op ons leenboek. Maar de echte impact zal pas blijken als alle steunmaatregelen van de overheid wegvallen.” 
      Tom Dechaene, directeur van de Nationale Bank en verantwoordelijk voor het bankentoezicht, deelt die visie: “De onzekerheid over wat de banken nog te wachten staat, is groter dan ooit. De modellen van de banken om de risico’s in te schatten zijn niet voorzien op de omvang van de steunmaatregelen die de overheden in stelling hebben gebracht. Dat maakt het heel moeilijk om in te schatten of kredietnemers die op betaalpauze staan, nog in staat zullen zijn hun lening terug te betalen.” 
    
    Niet naïef zijn 
    Bij KBC blijft van de 7,4 miljard euro aan Belgische leningen die in 2020 betalingsuitstel kregen, nog maar een derde over. Dat is positief, beklemtoonde Thijs: “De bedrijfskredieten onder moratorium zijn geslonken van 6 miljard tot 2,3 miljard euro. De rest heeft de afbetalingen vrijwel volledig hervat. We moeten nu goed toekijken op de bedrijven waarvan de leningen nog op betaalpauze staan.” 
      Het gaat volgens Thijs vooral om ondernemingen uit de horeca, de eventsector en de kledingretail, die geen normale activiteit konden ontwikkelen. Hij verwacht dit jaar een forse toename van het aantal faillissementen: “In het coronajaar 2020 waren er 7000 faillissementen, 3000 minder dan in 2019. Dat is irreëel. We moeten niet naïef zijn, voor bepaalde bedrijven wordt het moeilijk om te overleven. Goed gekapitaliseerde ondernemingen kunnen we erdoor trekken door ze liquiditeiten te verschaffen. Maar sommige zullen behoefte hebben aan vers kapitaal.” 
      Ook ING België denkt dat het zwaartepunt van de coronacrisis achter de rug is. De bank zette een aardig bedrag opzij: 589 miljoen euro provisies, of 55 basispunten tegover de kredietportefeuille. ING België zit daarmee op de conservatieve lijn van KBC Groep. Maar CEO Peter Adams gaat ervan uit dat het dit jaar beter wordt en dat de voorzieningen voor slechte kredieten lager zullen liggen. 
    
    Rente-inkomsten dalen 
    Bij ING België daalde de winst, net zoals bij KBC en BNP Paribas Fortis, niet enkel door de kredietprovisies, maar ook door de lage rente. Dat lijkt de voornaamste kopzorg voor de komende jaren te worden. De rente is al een tijdje laag, maar doordat banken grote historisch opgebouwde kredietportefeuilles hebben, speelt dat effect met enkele jaren vertraging. Bovendien konden de banken de krimp van hun rentemarge de voorbije jaren compenseren door meer leningen te verstrekken. Maar door de coronacrisis is de kredietvraag afgenomen. 
      Vorig jaar begon de lage rente echt te vreten aan de inkomsten van de banken. Bij ING België daalden de rente-inkomsten met 5,2 procent. BNP Paribas Fortis moest het met 6,3 procent minder doen. KBC Groep werd op jaarbasis geconfronteerd met een daling van 3 procent. Maar in het vierde kwartaal lagen de rente-inkomsten al 10 procent onder die van dezelfde periode in 2019. De rentemarge, die eind 2019 nog 1,94 procent bedroeg, zakte eind vorig jaar naar 1,75 procent. 
      KBC-baas Thijs gaf toe dat de lage rente pijn begint te doen. De banken kunnen maar twee dingen doen: meer inkomsten puren uit commissies op de verkoop van beleggingen en verzekeringen, en besparen op de kosten. Door de toegenomen interesse voor de beurs bij jongeren lukt dat eerste aardig, zij het onvoldoende om de dalende rente-inkomsten te compenseren. 
      Aan het drukken van de kosten werken de bank-CEO’s al jaren, maar daar stoten ze meer en meer op hun limieten. De investeringen in de digitalisering, IT en compliance lopen jaar na jaar op, en je kunt niet oneindig blijven knippen in de kantoren en het personeelsbestand. Maar voorlopig is er niet meteen een alternatief: “We worden gedwongen elk jaar efficiënter te werken”, zegt Peter Adams van ING België. 
    
    Lees ook verderop 
    
    ",TrendsMagazine,https://trends.knack.be/economie/bedrijven/lage-rente-verontrust-banken-meer-dan-coronacrisis/article-longread-1701879.html,"Op Belfius na hebben alle Belgische grootbanken hun resultaten over het coronajaar 2020 gepubliceerd.

BNP Paribas Fortis, KBC, ING België en Belfius hebben samen naar schatting meer dan 2,3 miljard euro provisies opzijgezet voor leningen aan bedrijven en particulieren die mogelijk niet zullen worden terugbetaald.

Dat optimisme vertaalt zich in de heel beperkte omvang van de kredietprovisies die de bank heeft opzijgezet: 230 miljoen euro, of nauwelijks 19 basispunten tegenover de totale kredietportefeuille (zie tabel De stroppenpot van de banken).

KBC was tot hiertoe de voorzichtigste van de vier grootbanken.

Bij ING België daalde de winst, net zoals bij KBC en BNP Paribas Fortis, niet enkel door de kredietprovisies, maar ook door de lage rente.",pdf-Trend.pdf,52
6046801.xml,"“De focus lag de voorbije jaren te veel op de interne transformatie van de bank. We moeten de klanten opnieuw volgen in wat ze willen en nodig hebben.” Zo luidt de eerste analyse van Peter Adams, die sinds zes weken de CEO van ING België is. 
    
    ","De ambitie van de nieuwe CEO Peter Adams 
    ‘ING België moet opnieuw een digitale leider worden’ 
    Grote interviews wil Peter Adams, in het verleden adviseur van banken voor Boston Consulting Group, nog niet geven. “Ik ben nog bezig met mijn consultatieronde”, vertelt hij. “Ik praat met heel veel medewerkers van ING België en ik luister naar hun bekommernissen.” 
      ING België maakte de voorbije jaren geen goede beurt. Een ambitieus IT-project om België en Nederland op hetzelfde platform te brengen, slorpte tonnen energie en managementtijd op, en moest vorig jaar flink worden bijgestuurd. De bank leek ook een schietschijf voor de toezichthouders vanwege een falend antiwitwasbeleid. Intussen zochten de klanten hopeloos hun weg tussen twee onvolkomen apps. 
      “En toch zijn ze ons trouw gebleven”, countert Adams. “Dat wijst erop dat ING een sterk merk blijft. We gaan nu de uitvoering van onze digitale strategie versnellen, zodat we onze klanten een betere digitale ervaring kunnen aanbieden. Bankieren moet nog eenvoudiger worden en ING België moet opnieuw een digitale leider worden.” 
    
    Dat etiket van digitale leider is ING de voorbije jaren kwijtgeraakt in België. Hoe wilt u dat omkeren? 
    
    
        PETER ADAMS. “Met de migratie naar de nieuwe digitale platformen OneApp en OneWeb is vorig jaar een hele grote stap gezet. Particulieren maken er in groten getale gebruik van. Eind 2020 beheerden 1,3 miljoen klanten hun bankdiensten via de app. Het aantal bezoekerssessies steeg met een kwart tot 511 miljoen keer. We zijn nu klaar om ook de businessklanten op de nieuwe platformen aan te sluiten. En nu de infrastructuur voorhanden is, kunnen we sneller innovatieve functies in de app lanceren. Ik heb er alle vertrouwen in dat ING België een digitale versnelling zal realiseren.” 
    
    Stapt u af van het voornemen om tot één grensoverschrijdend IT-platform te komen? 
    
    
        ADAMS. “Kijk, de bank was in het verleden met een gewone trein op oude sporen aan het rijden. We hebben nu nieuwe sporen gelegd, en die zijn dezelfde in België, Nederland en Duitsland. Zo kunnen we gemakkelijk elkaars ontwikkelingen en innovaties implementeren. De technologie wordt gedeeld tussen landen. Dat moet ervoor zorgen dat de trein veel moderner is en tegen een hogere snelheid rijdt. 
      “We vertrekken van de behoeften van de klant. Waar het zin heeft, gaan we de gemeenschappelijke infrastructuur gebruiken. Maar we kunnen ook landspecifieke oplossingen en producten aanbieden.” 
    
    Wanneer kunnen we van een succes spreken? 
    
    
        ADAMS. “Als mijn zoon van twaalf jaar ook gemakkelijk zijn weg vindt in onze app. De ambitie is bankieren nog eenvoudiger en transparanter te maken voor iedereen, en een toegankelijke bank te zijn op alle niveaus.” 
    
    Hebben bedrijven die gebukt gaan onder de coronacrisis er een boodschap aan dat hun bank zegt dat haar app op punt staat? 
    
    
        ADAMS. “Bedrijven willen een betrouwbare bankpartner die goed in de markt zit. ING België is zijn klanten tijdens de crisis blijven steunen, en dat gaan we blijven doen. We hebben vorig jaar betalingsuitstel verleend aan kredietnemers voor een bedrag van 8 miljard euro. We willen zo veel mogelijk ondernemingen erdoor trekken. Bij de heropleving van de economie moeten we onze rol waarmaken door voldoende liquiditeiten te verstrekken. Onze kapitaal- en liquiditeitsratio’s laten dat toe, want ze zijn nog nooit zo hoog geweest.” 
    
    ING België zette vorig jaar 589 miljoen euro provisies voor mogelijke toekomstige kredietverliezen opzij. Hoe ziet u dat voor 2021? 
    
    
        ADAMS. “De voorzieningen gebeurden hoofdzakelijk op basis van slechtere economische parameters. Het aantal klanten met afbetalingsproblemen blijft relatief beperkt. Wat 2021 brengt, is koffiedik kijken. Iedereen kijkt uit naar het einde van deze crisis en de vaccinatiecampagnes bieden perspectief. Hopelijk komt er snel een heropleving.” 
    
    Wordt de lage rente niet een grotere bekommernis dan de mogelijke kredietverliezen? 
    
    
        HANS DE MUNCK (CFO ING BELGIE). “Ik ben optimistischer over de eventuele kredietverliezen dan over de mogelijkheid dat de rente aantrekt. Er zijn te veel elementen die de lage rente ondersteunen. De rente zal de komende jaren voor een structurele druk op de inkomsten en de winstgevendheid zorgen, voor alle banken in Europa. Wij proberen daarop een antwoord te formuleren door de inkomsten zo veel mogelijk te diversifiëren. Daarom ben ik uitermate tevreden met de groei van 9 procent van onze fee-inkomsten in 2020.” 
    
    ING België zal dit jaar nog eens 62 kantoren sluiten. Hebben agentschappen nog een toekomst? 
    
    
        ADAMS. “Wij willen digitale oplossingen bieden voor de eenvoudige bankzaken, maar er zullen ook altijd kantoren zijn. Advies verlenen zal altijd belangrijk blijven. De vraag is hoe de klant toegang krijgt tot onze adviseurs. De corona-epidemie heeft aangetoond dat dit ook op afstand kan. Daar zetten we op in, maar voor diensten van personal en private banking zullen kantoren een rol blijven spelen. Daarom is het belangrijk dat onze medewerkers in de agentschappen over de vereiste expertise beschikken. We zullen de komende jaren fors investeren in onze mensen, zodat ze hun adviesrol nog beter kunnen opnemen.” 
    
    Moeten de mensen niet vrezen voor hun baan? In een slechte renteomgeving zult u toch goed op de kosten moeten letten. 
    
    
        DE MUNCK. “Kostendiscipline en efficiëntie blijven aandachtspunten. De digitalisering kan ons daarbij helpen. De digitalisering is er niet alleen voor de klant, ze leidt ook intern tot efficiëntere processen. Dat moet een win-winsituatie worden. Als wij het bankieren gemakkelijker maken voor de klant, heeft dat een weerslag op de manier waarop die producten intern ontwikkeld en in de markt gezet worden.” 
      
        ADAMS. “We hebben niet te veel mensen. Er staat nog enorm veel werk op de plank. Maar we moeten onze mensen vooral opleiden en hen uitrusten met de competenties die nodig zijn om de bank te worden die we willen zijn: klant- en adviesgericht, en op afstand.” 
    
    ",TrendsMagazine,https://trends.knack.be/economie/bedrijven/de-ambitie-van-de-nieuwe-ceo-peter-adams-ing-belgie-moet-opnieuw-een-digitale-leider-worden/article-normal-1701881.html,"Grote interviews wil Peter Adams, in het verleden adviseur van banken voor Boston Consulting Group, nog niet geven.

De bank leek ook een schietschijf voor de toezichthouders vanwege een falend antiwitwasbeleid.

ING België maakte de voorbije jaren geen goede beurt
.
Intussen zochten de klanten hopeloos hun weg tussen twee onvolkomen apps.

We gaan nu de uitvoering van onze digitale strategie versnellen, zodat we onze klanten een betere digitale ervaring kunnen aanbieden.",pdf-Trend.pdf,56
6046805.xml,"Elon Musk lanceerde met SpaceX meer dan duizend satellieten voor zijn internetafdeling Starlink. Internet uit de ruimte geeft de commerciële ruimtevaart een adrenalineshot. Dat is ook goed nieuws voor de Vlaamse leveranciers. Zij spelen nu al boven hun gewicht in een industrie die op weg is naar een jaaromzet van 1000 miljard dollar. 
    
    ","Vlaamse ruimtevaartbedrijven profiteren van boom in satellietindustrie 
    Vlaanderen in de slipstream van de ruimte- miljardairs 
    Vijf jaar geleden slaagde SpaceX er voor het eerst in een booster, het hoofdgedeelte van een raket, terug op aarde te doen landen. Vorige maand hergebruikte het bedrijf een raket voor de achtste keer, met een lading Starlink-satellieten. Herbruikbare raketten zijn een belangrijke factor om de lanceerkosten naar beneden te krijgen. Het kost SpaceX nu ongeveer 2600 dollar om 1 kilogram massa met een raket in een lage baan om de aarde te krijgen ¬ de habitat van het gros van de commerciële satellieten. In vergelijking met pakweg vijftien jaar geleden is dat een veelvoud goedkoper. Daardoor verbetert ook de financiële leefbaarheid van de satellietnetwerken en andere initiatieven in de commerciële ruimtevaart. 
      Er vliegen nu meer dan duizend compacte internetsatellieten van Starlink rond de aarde. Starlink test zijn service in de Verenigde Staten, maar op termijn wil CEO Elon Musk wereldwijd snel internet aanbieden. Daarvoor schat SpaceX dat het 42.000 satellieten nodig heeft. De wat oudere concurrent OneWeb zit ook al aan duizend exemplaren en wil zijn dekking uitbreiden. Het wordt nog meer dringen in de ruimte, want ook Amazon wil met zijn project Kuiper een soortgelijk netwerk bouwen. 
    
    Onontgonnen terrein 
    Er wordt met miljarden gegooid, maar Proximus en Telenet hoeven weinig te vrezen, volgens Thomas Van den Driessche. Hij leidt de afdeling voor satellietcommunicatie van het Singaporese industriële conglomeraat ST Engineering. Dat is verankerd in Vlaanderen, want de kern van de afdeling bestaat uit het in 2019 voor 250 miljoen euro overgenomen Newtec uit Sint-Niklaas. “Internet uit de ruimte kan niet concurreren met de bestaande vaste en mobiele netwerken, maar er zijn veel belangrijke nichetoepassingen zoals internettoegang voor vliegtuigen en schepen. Techondernemers als Elon Musk en Jeff Bezos zien het groter. De grote techbedrijven kijken aan tegen een verzadigde markt, ze bereiken ondertussen zowat iedereen in het Westen. Daarom kijken ze naar onontgonnen terrein. Er zijn nu nog ruwweg 3 miljard mensen die geen of bijna geen connectiviteit hebben. Ze wonen in arme of afgelegen plaatsen, waar glasvezel of gsm-masten praktisch en financieel onmogelijk zijn. Satellietnetwerken zijn dan financieel de beste oplossing. Het spaart ook heel wat graafwerk en andere ecologisch belastende ingrepen uit.” 
      Van den Driessche is sinds 2019 ook de voorzitter van de Space & Satellite Professionals International. Die federatie verenigt zo goed als alle spelers in de commerciële ruimtevaart, waaronder ook kleppers als Boeing en SpaceX. “Mijn mandaat loopt nog twee jaar. Ik ben de eerste Europese voorzitter. Het is ook een teken dat Newtec, en bij uitbreiding de Vlaamse cluster, internationaal meespeelt aan de top. De commerciële ruimtevaart blijft ook heel ambitieus. De wereldwijde omzet moet van ongeveer 500 miljard naar 1000 miljard dollar in 2027. Ook Vlaanderen en België zal daarvan kunnen profiteren. De projecten worden ook steeds groter. Je mag geen te kleine speler blijven. Daarom heeft Newtec zich laten overnemen. Bij de overname hadden we zelf al 100 miljoen euro omzet, maar zelfs daarmee kun je geen strategische leverancier worden voor een wereldwijd satellietnetwerk. Dat zijn gemakkelijk projecten van 7 miljard dollar.” 
    
    Skyline Communications 
    Behalve Newtec zijn nog andere Vlaamse ruimtevaartbedrijven een onderdeel geworden van conglomeraten. Het vroegere Verhaert Space is omgedoopt tot Qinitiq Space en behoort tot de Britse Qinitiq Group. Antwerp Space, dat onlangs een nieuwe internetmodem naar het International Space Station stuurde, is een onderdeel van het Duitse OHB. 
      Een van de grotere onafhankelijke spelers is Skyline Communications, met een omzet van ongeveer 35 miljoen euro. Dat van oorsprong West-Vlaamse familiebedrijf is niet exclusief actief in de satellietindustrie. Zijn softwareplatform voor het beheer van dataverkeer wordt ook gebruikt door telecom- en mediabedrijven, onder meer voor het regelen van het dataverkeer van hun streamingdiensten en van grote sportevenementen zoals de Super Bowl en de Olympische Spelen. 
      “We zijn wat toevallig in de satellietindustrie beland”, zegt CEO Ben Vandenberghe. “Ik was in 2003 aan de contactgegevens van Eutelsat geraakt, een van de grootste spelers in Europa. Het bedrijf was al vergevorderd in zijn onderhandelingen met Amerikaanse leveranciers, maar wij mochten ook pitchen. We hadden nog geen volledig afgewerkt systeem, maar wel een duidelijke visie op een allesomvattend platform in plaats van een complex kluwen met software van derde partijen. Tot onze verbazing koos Eutelsat voor ons en het is nog altijd een grote klant. Zowat alle grote spelers op de satellietmarkt gebruiken onze software.” 
      “Oorspronkelijk had mijn vader het bedrijf opgericht om gespecialiseerde hardware te maken voor de kabeltelevisie-industrie”, zegt Vandenberghe. “Toen ik eind jaren negentig in het bedrijf kwam, heb ik hem overtuigd de focus naar software te verleggen, omdat ik daar veel potentieel zag. Eerst mikten we op telecom- en mediabedrijven, maar al snel kwam daar de satellietindustrie bij. Ook daar moeten enorme datastromen worden beheerd, zonder veel vertragingen of fouten. De boom in satellietnetwerken voor internet heeft veel potentieel voor ons. Maar we zijn daar al goed vertegenwoordigd. OneWeb, een van de pioniers, is een belangrijke klant van ons. Ook het Noorse Marlink gebruikt onze software, net als heel veel andere spelers van over de hele wereld die gespecialiseerd zijn in breedbandinternet via satelliet voor schepen. Ik schat dat die bedrijven samen voor meer dan 10.000 schepen het internetverkeer regelen. Daar zitten grote cruiseschepen bij, die enorm veel data verbruiken. Vandaar de noodzaak van geavanceerde software als de onze.” 
    
    Extra kansen 
    Vlaanderen heeft zeker genoeg goede spelers die kunnen profiteren van de miljardeninvesteringen in satellietnetwerken, maar de kansen zijn veel ruimer, zegt Georges Heeren, ruimtevaartspecialist van de technologiefederatie Agoria. “Men wil satellieten voor meer zaken gebruiken dan traditionele toepassingen voor defensie of het doorsturen van tv-signalen. Bij VITO (onderzoekscentrum van de Vlaamse overheid, nvdr) lopen bijvoorbeeld onderzoeksprojecten voor het monitoren van akkers vanuit de ruimte.” 
      “Commerciële ruimtevaart is de grootste trend van de afgelopen tien tot vijftien jaar”, zegt Heeren. “Vroeger had je in het Westen enkel NASA en ESA. Nu zijn er bedrijven zoals SpaceX. Dat ruimere speelveld creëert extra kansen voor onze ruimtevaartcluster. Het gaat om zo’n dertig bedrijven in België, als je alleen kijkt naar de toeleveranciers voor satellieten en andere toestellen. In 2018, de recentste cijfers die ik heb, stelden ze samen 1200 mensen te werk. Dat is relatief weinig, maar die bedrijven spelen mee op internationaal niveau. Veel van onze bedrijven winnen contracten bij NASA. Het gaat om spitstechnologie.” 
      “Het succes van die cluster is geen kwestie van toeval”, weet Heeren. “België is na de grote Europese landen de belangrijkste financierder van de ESA. Dat vloeit structureel terug naar onze bedrijven. De ESA engageert zich om bestellingen te plaatsen bij lokale leveranciers voor een bedrag dat evenredig is met de bijdrage van een lidstaat. Maar onze bedrijven kunnen daar niet zomaar op rekenen, ze moeten nog altijd concurreren met andere leveranciers. Onze lokale ruimtevaartbedrijven zijn dus zeker competitief, maar ze moeten zich wel specialiseren in niches.” 
    
    ",TrendsMagazine,https://trends.knack.be/economie/bedrijven/vlaanderen-in-de-slipstream-van-de-ruimtemiljardairs/article-longread-1701927.html,"Vijf jaar geleden slaagde SpaceX er voor het eerst in een booster, het hoofdgedeelte van een raket, terug op aarde te doen landen.

Vorige maand hergebruikte het bedrijf een raket voor de achtste keer, met een lading Starlink-satellieten.

Het kost SpaceX nu ongeveer 2600 dollar om 1 kilogram massa met een raket in een lage baan om de aarde te krijgen ¬ de habitat van het gros van de commerciële satellieten.

Die federatie verenigt zo goed als alle spelers in de commerciële ruimtevaart, waaronder ook kleppers als Boeing en SpaceX.

Men wil satellieten voor meer zaken gebruiken dan traditionele toepassingen voor defensie of het doorsturen van tv-signalen. ",pdf-Trend.pdf,58
6046848.xml,"De heisa over de slimme meters bezoedelt het imago van de zonnepanelen. Dat is jammer, want de toekomst van zonne-energie ziet er lang niet slecht uit, ook voor uw portemonnee.  
    
    ","Vijf trends voor de energie van de toekomst 
    ‘Binnenkort profiteert de consument van de energietransitie’ 
    Betere zonnepanelen, slimmere huishoudtoestellen, betere batterijen, meer energiegemeenschappen, en bedrijven en particulieren die spelers worden op de elektriciteitsmarkt: de energietransitie zal ook uw leven veranderen. Vijf trends voor de toekomst.  
    
    1 Efficiëntere zonnepanelen 
    De meeste zonnepanelen die nu op de daken liggen, hebben een efficiëntie van ongeveer 21 tot 22 procent. Voor de oudere is dat maar 15 tot 17 procent. Dat wil zeggen dat ze iets meer dan een vijfde van de zonne-energie omzetten in elektriciteit. Maar dat verandert, voorspelt Philip Pieters, directeur business development solar and batteries bij het onderzoeksbureau EnergyVille/imec. De efficiëntie blijft in stijgende lijn gaan. “Het record voor zonnecellen in labo-omstandigheden is nu iets meer dan 26 procent. Sommige Aziatische panelen leveren al 23 procent, en 24 procent wordt de komende jaren de standaard. Daarna wordt het moeilijk, want de fysieke limiet is beperkt tot 27 à 28 procent.” Dan gaat het over de klassieke, op silicium gebaseerde panelen. Die worden ook almaar meer in dakelementen ingebouwd. De hogere prijs wordt gecompenseerd doordat er geen extra dakstructuur nodig is. 
      Ook de dunnefilmpanelen zijn in opmars, weet Pieters. Daardoor kunnen bijvoorbeeld glaspartijen in gevels, zelfs in aangepaste kleuren, stroom opwekken. De efficiëntie is wel lager dan die van klassieke panelen. “Binnen een jaar of vijf verwacht ik ook tandemzonnepanelen op de markt. Die combineren silicium met dunne film, waardoor ze meer licht kunnen omzetten en de efficiëntie richting 30 procent gaat. Dat type zal ook worden geïntegreerd in daken of in het koetswerk van elektrische wagens.” 
      “In de ruimte worden ook al drie- en vierlagige zonnepanelen gebruikt. Maar die zijn heel duur, ook omdat er speciale materialen voor nodig zijn. Op lange termijn – een paar decennia – zullen we met goedkopere materialen ook zulke panelen voor aardse toepassingen hebben. Die zullen een veel groter deel van het beschikbare licht in elektriciteit omzetten dan vandaag het geval is.”  
    
    2 Slimmere toestellen 
    Het probleem van zonnepanelen blijft dat ze vooral elektriciteit produceren wanneer de verbruiker aan het werk is. Dat valt wel mee in coronatijden, maar niet zodra er weer meer op kantoor wordt gewerkt. “Daarom is het belangrijk dat grote stroomverbruikers zoals wasmachines en droogkasten worden gebruikt wanneer de zon schijnt. Dat zou manueel kunnen, maar daarvoor moet je thuis zijn. Beter is dat die toestellen zichzelf regelen op basis van de zonneproductie. Dat is vrij gemakkelijk te realiseren. Die slimme toestellen zijn er al en zullen veel sneller doorbreken dan thuisbatterijen”, zegt Jeroen Büscher, projectmanager bij EnergyVille/VITO. “Die laatste zijn voor de meeste Vlaamse gezinnen nu nog geen rendabele investering. 
    
    3 Betere batterijen 
    Toch worden ook batterijen steeds meer een realiteit. In Duitsland zijn er al een vijftigtal aanbieders, die meer dan 500 types batterijen in hun catalogi hebben. Thuisbatterijen werken doorgaans op basis van lithium-ion, terwijl in auto’s met een verbrandingsmotor en in industriële toepassingen ook lood-zuur wordt gebruikt. Die zijn zwaarder, maar kunnen meer en efficiënter energie opslaan. Büscher: “Sommige producenten geven tien jaar garantie, maar de hamvraag blijft of je de investering op die termijn terugverdient.” 
      De lithium-ionbatterijen zijn de jongste tien jaar weliswaar jaar tien keer goedkoper geworden, maar op thuisbatterijen van minder dan 1000 euro is het toch nog vijf tot tien jaar wachten. Momenteel kosten ze 5000 tot 6000 euro. “Dat betekent 450 tot 600 euro per opgeslagen kilowattuur. Batterijen voor elektrisch vervoer zitten aan 150 tot 200 euro per kilowattuur”, weet Büscher. 
      Dat verschil maakt het ook waarschijnlijk dat de elektrische wagens in de toekomst zullen fungeren als stroomopslagplaats. In Japan is dat verplicht, maar veel Europese wagenmodellen zijn er nog niet klaar voor. En er moeten nog hindernissen worden genomen. Wat met bedrijfsauto’s die op het werk worden opgeladen, om ’s avonds thuis te worden gebruikt? Dat is de facto een doorverkoop van elektriciteit. Bovendien veroudert de batterij sneller door zo’n dubbel gebruik, dus heeft dat ook een impact op de garanties die de autobouwers geven. “Toch geloof ik erin”, vindt Büscher. “Een voertuig is een mobiliteitsoplossing die we ook kunnen inzetten voor andere behoeften.” 
      Imec werkt in EnergyVille ook aan vastestofbatterijen, waarvan de eerste rond 2025 op de markt zouden kunnen komen. Die zijn veiliger, want niet brandbaar, en maken een hogere energiedensiteit en snellere laadtijden mogelijk. Daardoor kan het bereik van elektrische wagens richting 800 kilometer gaan en kunnen ook de thuisbatterijen meer energie opslaan. Pieters: “Maar het gaat nog altijd om korte termijnen. Om een winter door te komen, is andere technologie nodig, bijvoorbeeld synthetische brandstof op basis van groene waterstof en CO2. Al zal die in eerste instantie naar de industrie gaan.” 
    
    4 Energiegemeenschappen 
    Het opslaan van energie is vooral nodig om pieken in het verbruik te vermijden. Dat helpt om het evenwicht op het elektriciteitsnet te bewaren. Het wordt op termijn ook belangrijk voor de consumenten zelf, omdat hun stroomfactuur minstens gedeeltelijk zal zijn gebaseerd op dat piekverbruik. 
      “Dan is het slimmer te investeren in een batterij op wijkniveau, waarbij bijvoorbeeld de zonnepanelen van een school een batterij voeden die ’s avonds stroom levert aan de buurtbewoners”, zegt Büscher. “De grote vraag is wat er eerst zal zijn. Europa vraagt dat de lidstaten energiegemeenschappen mogelijk maken, maar de regelgeving is heel complex. Tegen dat die helemaal rond is, hebben veel mensen wellicht al een thuisbatterij. Het wordt een race tegen de tijd.” 
    
    5 Iedereen wordt een marktspeler 
    De nieuwe manier van factureren is een symptoom van de veranderende energiemarkt. De Vlaamse energieregulator VREG heeft voor het eerst een dynamisch elektriciteitscontract opgenomen in zijn prijsvergelijker V-Test. Met zo’n contract betalen klanten voor hun stroomverbruik, maar worden ze ook vergoed voor de energie die ze op het net zetten op basis van de marktprijzen. De huidige contracten hanteren daarvoor jaarlijkse gemiddelden. 
      De energieverkoper Yuso biedt dat nu al aan voor professionele klanten, maar wellicht kan het dit jaar ook al voor particulieren. Die moeten dan wel een digitale elektriciteitsmeter hebben. “Nieuwe toepassingen zullen het mogelijk maken om uw verbruik automatisch te sturen op basis van de actuele energieprijs”, verzekert de VREG. 
      Met andere woorden: iedereen wordt een marktspeler. “De energietransitie draait alles om”, zegt Marleen Vanhecke, verantwoordelijke communicatie en reputatie bij de hoogspanningsnetbeheerder Elia. “In een wereld met hernieuwbare energie moet het verbruik van elektriciteit worden aangepast aan de productie van het moment. Dus is er meer behoefte aan flexibele balanceringsmiddelen om het elektriciteitsnet in evenwicht te houden.” 
      “Vandaag zijn het vooral industriële spelers die volgens de noden van het elektriciteitsnet, hun productie verminderen of verhogen”, vervolgt Vanhecke. “In de toekomst willen we elke consument met flexibiliteit inschakelen. Dat wordt momenteel uitgetest in het Internet of Energy (IO.energy)-ecosysteem dat Elia samen met de distributiesector heeft opgericht. Alles wat warmte of andere types energie kan opslaan, is interessant ¬ van een warmtepomp, boiler, thuisbatterijen tot een elektrische auto. De consument heeft tot nu alleen maar betaald voor de energietransitie. Nu komt de tijd dat hij er ook de voordelen van zal plukken.” 
      “Er komt een capaciteitstarief, waarbij mensen die meer stroom afnemen of op het net zetten, ook meer zullen betalen”, zegt Büscher. “Om de pieken in het verbruik af te vlakken, zullen mensen thuis energiebeheersystemen inzetten.” Want weinig particulieren zullen graag zelf heel de dag bezig zijn met hun energie te verkopen. Die systemen zullen de energiefactuur zo beperkt mogelijk houden. Daarnaast zullen gespecialiseerde bedrijven uw toestellen beheren, zoals dat nu al gebeurt met industriële installaties. Die zogenoemde aggregatoren sturen dan de systemen in duizenden huishoudens, waardoor bijvoorbeeld de diepvriezer aanspringt wanneer er veel goedkope zonne-energie is. Büscher: “In Duitsland levert de batterijproducent Sonnen aan de leden van zijn community goedkope energie en verkoopt hij het surplus aan energie. Dat soort concepten zal ook naar hier komen.”  
    
    ",TrendsMagazine,https://trends.knack.be/economie/immo/dit-zijn-de-vijf-trends-voor-de-energie-van-de-toekomst/article-longread-1701939.html,"Betere zonnepanelen, slimmere huishoudtoestellen, betere batterijen, meer energiegemeenschappen, en bedrijven en particulieren die spelers worden op de elektriciteitsmarkt: de energietransitie zal ook uw leven veranderen.

De meeste zonnepanelen die nu op de daken liggen, hebben een efficiëntie van ongeveer 21 tot 22 procent.

Toestellen die zichzelf regelen op basis van de zonneproductie zijn er nu al.

De lithium-ionbatterijen zijn de jongste tien jaar weliswaar jaar tien keer goedkoper geworden, maar op thuisbatterijen van minder dan 1000 euro is het toch nog vijf tot tien jaar wachten.

Het opslaan van energie is vooral nodig om pieken in het verbruik te vermijden",pdf-Trend.pdf,14
6046852.xml,"Trends selecteert grensverleggende thema’s en verhalen. Foodmaker verdient het label omdat het gezonde voeding aanbiedt, en daarvoor ook op de bedrijfsrestaurants mikt.  De Kempense leverancier van gezonde voeding Foodmaker was aan een steile opmars bezig, tot de coronacrisis 90 procent van de omzet uitwiste. Het bedrijf hield het hoofd boven water met onlineverkoop en staat nu klaar om de markt van de bedrijfsrestaurants te veroveren. 
    
    ","Foodmaker wil zijn klanten gezonder doen eten 
    ‘Bedrijfskantines serveren nog te veel ongezonde voeding’ 
    Lieven Vanlommel (42), de CEO van Foodmaker, toont trots een grote blauwe bak vol met groen en fris ogende salade. “En dit is zoetpatat, geteeld op onze biologische velden in Diest”, verklaart hij in een onvervalst Kempisch dialect. Normaal importeert de producent en verkoper van vers bereide, gezonde maaltijden zoetpatat uit Zuid-Amerika, maar “vorig jaar hebben we op onze eigen velden zoetpatat geoogst. We kunnen die dus ook in eigen land telen. Dat bespaart transportkosten.” 
      Foodmaker voert gezondheid en duurzaamheid hoog in het vaandel. In zijn gebouw in Westerlo heeft het een eigen fitnesscentrum, er zijn zonnepanelen en het maakt gebruik van warmterecuperatie. Aan de deur staat de onvermijdelijke Tesla, model X, met nummerplaat ‘Vedge’. De wagen van Lieven Vanlommel tankt via de zonnepanelen op het bedrijfsgebouw. 
      “Ik zal nooit zeggen wat gezond is, maar ik weet wél wat ongezond is”, stelt de gedelegeerd bestuurder. “Wij maken voeding zonder suiker, kleurstoffen of bewaarmiddelen. Iedereen eet natuurlijk wat hij wil. Maar je moet geen suiker in tomatensaus doen. Dat is crimineel. Overal zou je gezond eten moeten vinden. In een school had je vroeger vaak enkel een frisdrank- en een snoepautomaat. Dat is banditisme. Gelukkig is dat verleden tijd.” 
      Vanlommel streek begin deze maand in een interview met de krant De Tijd de uitbaters van bedrijfsrestaurants tegen de haren in door ze “kankerkeukens” te noemen. Op dinsdag 9 februari stuurde de Belgische marktleider in bedrijfsrestaurants, Compass Group, onder de titel ‘Welkom in onze kankerkeuken’ een officiële reactie de wereld in. “Het blijkt ook vandaag het beeld dat heel wat buitenstaanders hebben van onze sector. Vettigheid, goedkope brol, massaproductie”, schreef Compass Group. Lieven Vanlommel kreeg een uitnodiging voor een bezoek. 
    
    Familiebedrijf 
    Foodmaker is een groeibedrijf dat meesurft op de toenemende belangstelling voor gezonder eten. Lieven Vanlommel is al lang overtuigd. Zijn overgrootvader, Louis Vanlommel, was een groentehandelaar. Zijn moeder, Mathilde Verbeeck (64), bereidde salades voor de grootdistributie. Het leverde haar de bijnaam ‘groentekoningin Mattie’ op. Ook zij is nog actief in Foodmaker, als verantwoordelijke voor de groente- salades. Oom Jos Vanlommel koopt de verse groenten, vooral op de veiling van Sint-Katelijne-Waver. Marijke Van Win, de echtgenote van Lieven Vanlommel, is verantwoordelijk voor de productontwikkeling. Schoonvader Mark Van Hove bewerkt de 12 hectare landbouwvelden. 
      Dat familiale onderonsje blijkt mee de kracht van het bedrijf, dat gegroeid is uit één saladebar. Lieven Vanlommel opende ze in 1996, na zijn opleiding aan de hotelschool in Koksijde. Drie keer moest het bedrijf verhuizen, omdat de vorige locatie te klein was geworden. Vorig jaar betrok Foodmaker zijn nieuwe gebouw in Westerlo. “We maakten toen 100.000 verse maaltijden per dag. En we hebben er capaciteit voor 200.000 maaltijden.” 
    
    En toen kwam corona 
    Foodmaker sluit per land een exclusieve samenwerking af met een supermarktketen. Dat levert hogere marges op. In België levert het aan Delhaize, in Nederland aan Albert Heijn, in Frankrijk aan Monoprix. Die samenwerkingen zijn normaal goed voor de helft van de omzet. Er waren ook Foodmaker-restaurants, die 30 procent van de omzet vertegenwoordigden. Het deed ook catering voor Brussels Airlines. 
      “En toen kwam corona”, zucht Lieven Vanlommel. “Week 11, 13 maart. Ik zal het nooit vergeten. Je mocht niet meer op restaurant gaan, je kon niet langer vliegen. De stormloop op de supermarkten door hamsterende consumenten was voor ons geen goede zaak. Onze saladebars in Delhaize-supermarkten worden onderhouden door het winkelpersoneel, maar die mensen hadden daar door de drukte geen tijd meer voor. We haalden daar nog nauwelijks een tiende van onze omzet. We stapten dan maar zelf naar onze klant. Van een dinosaurus muteerden we in een moderne onlinespeler.” 
    
    Vincent Kompany 
    De maaltijdpakketten die Foodmaker online verkoopt, zijn intussen goed voor 30 procent van de verkoop. Die laatste is wel fors getroffen door de coronacrisis: het bedrijf maakt nu nog 45.000 maaltijden per dag. Om de verkoop te boosten, werkt Foodmaker onder meer samen met sport- ambassadeurs. “We werken al jaren samen met bekende mensen, zoals Kim Clijsters, Vincent Kompany en Mathieu van der Poel. Wij maken voor hen voeding die past in hun sportief dieet”, legt Lieven Vanlommel uit. Na de uitbraak van de coronapandemie kreeg hij een telefoontje van Vincent Kompany: “Hallo Lieven, de kantine van Anderlecht is dicht. Kan je het eten bij mij thuisbrengen?” 
      Ook het team Alpecin-Fenix, rond de wielrenner en sportambassadeur Mathieu van der Poel, eet maaltijden van Foodmaker. “Mathieu kreeg via de app aangepaste voeding, bij zijn sportschema. We zijn blij dat hij wereldkampioen is geworden”, zegt Lieven Vanlommel. 
      In het kielzog van de sporters volgden de gewone consumenten. “We zijn onze voeding almaar meer gaan personaliseren. We hebben bovendien een app ontwikkeld, waarmee mensen bijvoorbeeld een kuur voor één of twee wekenkunnen volgen. De app begeleidt ook mensen die de 10 Miles willen lopen, en daarvoor aangepaste voeding willen. Die app houdt ook rekening met allergieën of ziektepatronen van de klant.” 
    
    Veel omzet, weinig winst 
    De volgende jaren moet de groei van Foodmaker evenwel vooral komen van de saladebars in de winkelketens en de franchiseformules met cateraars. Het bedrijf telt nu 250 saladebars in supermarkten van Albert Heijn, Delhaize en Monoprix. “Als we per land 500 saladebars in de winkels hebben, is dat een leefbaar bedrijfsmodel”, stelt Lieven Vanlommel. 
      Voor het zakenmodel van Foodmaker is schaalgrootte belangrijk. Het bedrijf groeit sterk, maar de winst volgt nog niet bij de twee werkvennootschappen NV Foodmaker en NV Star Meal (zie cijfertabel). Dat komt deels door de forse investeringen in de uitbreiding van de productiecapaciteit en de installatiekosten van de saladebars. Bovendien ging in 2019 bijna vier vijfde van de omzet naar de aankoop van groenten en andere grondstoffen en personeelskosten. “Als de volumes toenemen, dalen de personeelskosten. Foodmaker heeft vandaag eigenlijk te veel personeel, maar we hebben aangeworven in functie van de groei die er na de coronacrisis moet komen.” 
      Hopelijk gooit het onvoorspelbare virus geen roet in het eten. Foodmaker heeft zijn samenwerking met de winkelketens Albert Heijn, Delhaize en Monoprix voor enkele jaren verlengd. In Duitsland wacht Kaufland, een grootgrutter met bijna 700 winkels. 
    
    Een hemels huwelijk 
    Een ander groeiverhaal zijn de bedrijfsrestaurants. In Nederland tekende Foodmaker een masterfranchisecontract met de groep Appèl Catering. “Een hemels huwelijk. We leveren al tien jaar saladebars aan sommige van hun kantines. En ze willen meer. Ze krijgen almaar meer vragen van werknemers die gezonder willen eten. Te veel kantines steunen nog op het oude model van ongezonde voeding. Wij willen de werknemers geven wat ze nodig hebben, zodat ze goed kunnen werken.” 
      Het probleem is dat Foodmaker zelf het geld niet meer had voor de uitbreidingsinvestering. Volgens voorlopige cijfers daalde de omzet vorig jaar met bijna de helft en was er netto 4 miljoen euro verlies. In de twee werkvennootschappen NV Foodmaker en NV Star Meal werd de voorbije maanden 13 miljoen euro gepompt, mede door de aandeelhouder, het Duitse Wernsing (zie kader Wernsing Feinkost, een stille vennoot). “Appèl Catering zal zelf in de restaurants investeren. Ze geloven in een potentieel van vijftig tot honderd Foodmaker-restaurants. Wij leveren de voeding en leiden het personeel op”, legt Lieven Vanlommel uit. In april opent het eerste restaurant, in het Erasmusziekenhuis in Rotterdam. Het wordt meteen het grootste voor Foodmaker, met naar verwachting 2000 bezoekers per dag.  
    
    ",TrendsMagazine,https://trends.knack.be/economie/bedrijven/foodmaker-wil-zijn-klanten-gezonder-doen-eten-bedrijfskantines-serveren-nog-te-veel-ongezonde-voeding/article-longread-1701867.html,"Lieven Vanlommel (42), de CEO van Foodmaker, toont trots een grote blauwe bak vol met groen en fris ogende salade.

""We werken al jaren samen met bekende mensen, zoals Kim Clijsters, Vincent Kompany en Mathieu van der Poel.

Wij maken voor hen voeding die past in hun sportief dieet"", legt Lieven Vanlommel uit.

""Mathieu kreeg via de app aangepaste voeding, bij zijn sportschema. 

""Als we per land 500 saladebars in de winkels hebben, is dat een leefbaar bedrijfsmodel"", stelt Lieven Vanlommel.",pdf-Trend.pdf,42
6046893.xml,"Bridge, het deelplatform van het hr-dienstenbedrijf Acerta waarmee bedrijven personeel kunnen delen, werkt niet alleen op een krappe arbeidsmarkt. Ook bij overschotten aan werknemers kan het hulp bieden aan bedrijven, bleek tijdens de coronacrisis.  
    
    ","Deelplatform van werknemers is vooral populair bij hogergeschoolden 
    ‘Dit wordt het nieuwe rekruteren’ 
    Nieuwe vormen van werken hebben het in België, met zijn rigide arbeidsmarkt, vaak moeilijk om vaste voet aan de grond te krijgen. Toen het hr-dienstenbedrijf Acerta in 2018 begon met het platform Bridge, waarmee bedrijven werknemers kunnen delen, was dat een sprong in het duister. Via Bridge kunnen bedrijven werknemers tijdelijk elders laten werken, als er in de onderneming minder werk is. Op die manier vermijden bedrijven dat personeel tijdelijk werkloos of ontslagen wordt. Omgekeerd kunnen bedrijven een beroep doen op extern personeel om pieken in de werkdruk op te vangen. 
      Brigde diende aanvankelijk om de krapte op de arbeidsmarkt aan te pakken. “Het was bijvoorbeeld interessant voor kmo’s die op zoek waren naar een schaars en specifiek IT-profiel, maar die persoon geen voltijdse baan konden aanbieden. Met het platform kon die onderneming dat talent eventueel delen met een andere kmo. Een ander voorbeeld is een laborant die in verschillende ziekenhuizen wordt ingezet”, verklaart Kathelijne Verboomen, de directeur van het Kenniscentrum van Acerta. “Op basis van rechtspraak was het mogelijk één arbeidsrelatie te hebben en toch bij meerdere werkgevers aan de slag te gaan. Maar er kwam ook veel weerstand tegen die innovatie. De uitzendsector, die eigenlijk ook aan het delen van personeel doet, was ertegen.” 
    
    Ontslagrondes vermijden 
    De bedrijven reageerden positief. Een enquête van april 2019 leert dat 62,4 procent van de CEO’s en directieleden overweegt van zo’n deelplatform gebruik te maken. “Maar toen kwam corona en was er geen krapte meer, maar een overschot aan werkkrachten”, zegt Kathelijne Verboomen. “Ik vreesde dat we Bridge in de koelkast moesten stoppen. Tot we tot de conclusie kwamen dat je ook werknemers kunt delen met een overschot aan personeel. Veel Belgen werden tijdelijk werkloos. We konden hen inzetten in de land- en tuinbouw, en later ook in de zorg. Zo won het delen van personeel opnieuw aan belang.” 
      In de eerste maanden van de lockdown bleek het moeilijk om sectoren te stimuleren om hun personeel te delen. “Arbeiders- en lagere profielen gingen via uitzendarbeid aan de slag toen de economie aantrok”, weet Kathelijne Verboomen. “Bij hogere bedienden en kaderleden was dat anders. Zij zijn niet zo voor het wat onzekere uitzendcontract. Het Bridge-concept is voor hen aantrekkelijker, want ze behouden hun sociale rechten en hun bescherming. Het delen van werknemers bleek zowel mogelijk in hoogconjunctuur als in moeilijke tijden. Ik verwacht dat het zelfs het nieuwe rekruteren wordt. Het zal tijdelijke werkloosheid en ontslagrondes vermijden.” 
      Verboomen ziet niet enkel mogelijkheden voor het delen van personeel tussen bedrijven, maar ook tussen afdelingen van één onderneming. “Switchen ligt niet altijd voor de hand, omdat er tussen de afdelingen vaak verschillende arbeidsvoorwaarden, lonen en verlofstelsels gelden. Met Bridge kunnen we een permanente flexibiliteit inbouwen.” 
    
    ",TrendsMagazine,https://trends.knack.be/economie/magazine/dit-wordt-het-nieuwe-rekruteren/article-normal-1701883.html,"Nieuwe vormen van werken hebben het in België, met zijn rigide arbeidsmarkt, vaak moeilijk om vaste voet aan de grond te krijgen.

Toen het hr-dienstenbedrijf Acerta in 2018 begon met het platform Bridge, waarmee bedrijven werknemers kunnen delen, was dat een sprong in het duister.

Via Bridge kunnen bedrijven werknemers tijdelijk elders laten werken, als er in de onderneming minder werk is.

Verboomen ziet niet enkel mogelijkheden voor het delen van personeel tussen bedrijven, maar ook tussen afdelingen van één onderneming. 

Switchen ligt niet altijd voor de hand, omdat er tussen de afdelingen vaak verschillende arbeidsvoorwaarden, lonen en verlofstelsels gelden. Met Bridge kunnen we een permanente flexibiliteit inbouwen.""",pdf-Trend.pdf,67
6051457.xml,"Minister van Omgeving Zuhal Demir wil werk maken van de bosuitbreiding in Vlaanderen. Maar er duikt een onverwacht probleem op: er zijn onvoldoende bomen beschikbaar. Voor bosbeheerders en boomkwekers is het alle hens aan dek.  
    
    ","Beleidsplan Demir botst op praktische bezwaren  
    Bomen gezocht! 
    Vlaams minister van Omgeving, Justitie, Toerisme en Energie Zuhal Demir (N-VA) heeft ambitieuze plannen voor het welzijn van onze natuur. In tegenstelling tot haar voorgangers drukt ze die ook door op het terrein. Zo legde ze onverwachts een jachtverbod op aan jagers die de regelgeving over het uitzetten van jachtwild negeerden. Ze trok ook de vergunning in van landbouwbedrijven die het niet te nauw namen met de afspraken rond mestverwerking – een toe te juichen primeur, gezien de enorme impact van overbemesting op onze natuur. Milieuvervuilende en natuurvernietigende sectoren die tot voor kort een vorm van ministeriële bescherming genoten, kijken knarsetandend toe hoe hun historische privileges worden afgebouwd. 
      Het is de minister ook menens met de herbebossing van Vlaanderen, die al vanaf de jaren 1990 in diverse regeerakkoorden werd ingeschreven, maar waar nooit werk van is gemaakt. Demir wil tegen 2024 niet minder dan 4000 hectare nieuw Vlaams bos. Ze mag daar aan het einde van haar mandaat op worden afgerekend. ‘De bostrein die jarenlang stond te roesten op een zijspoor, rijdt weer en begint op snelheid te komen’, zegt directeur Bert De Somviele van de bosvereniging BOS+. ‘Je voelt dat de maatregelen die de minister genomen heeft, zoals een sterker aankoopbeleid en een ernstige hervorming van de subsidieregels voor bebossing, een nieuwe dynamiek op het terrein creëren. Lokale overheden worden ondersteund en er worden bosallianties gemaakt om de bosuitbreiding te stroomlijnen.’ 
    
    Droge zomers 
    Maar niet iedereen was klaar voor de nieuwe dynamiek, zelfs niet Demirs eigen administratie. In de hoogste echelons van het Agentschap voor Natuur en Bos (ANB) sloeg de paniek toe, toen duidelijk werd dat het niet zo makkelijk zou zijn om haar doelstelling te realiseren. Er is jarenlang voor gewaarschuwd dat er voldoende gronden voor nieuwe bossen zouden moeten worden gevonden. Inventarissen van eigendommen van Vlaamse overheidsinstanties brachten daarin enig soelaas. Maar er was weinig aandacht voor het feit dat er ook bomen nodig zouden zijn. Plots bleek er een nijpend tekort te zijn aan plantgoed voor nieuwe bossen – bosplantsoen heet dat in het jargon. De alarmbellen gingen meteen af. 
      ‘Onze boomkwekerijen draaien voor 80 tot 90 procent op export’, stelt hoogleraar bosbeheer Bart Muys (KU Leuven), die het verhaal over het tekort aan bomen ook opving. ‘Ze hebben tijd nodig om een plotse versnelling in de bebossing op te vangen. Het duurt twee tot vier jaar om jonge boompjes uit zaad te laten uitgroeien tot zaailingen die je kunt planten, dus je kunt niet zomaar nieuwe boompjes leveren. De aankondiging eind 2019 van de bosuitbreidingsplannen kwam ook te laat om het plantseizoen 2020 nog te kunnen inschakelen. Toch verwacht ik niet dat er op langere termijn grote problemen zullen rijzen. De sector van de boomkwekers zal zich ongetwijfeld aanpassen.’ 
      Woordvoerder Jeroen Denaeghel van het ANB bevestigt dat er een probleem is, maar ontkent dat er reden is tot paniek: ‘Het risico bestaat dat er ook in het plantseizoen 2021/22 een tekort zal zijn aan streekeigen inheemse boomsoorten, die we bij voorkeur willen aanplanten. Dat geldt trouwens voor heel West-Europa, want overal worden er bosuitbreidingsprojecten in de steigers gezet. Bovendien hebben de voorbije droge zomers veel sterfte in jonge aanplantingen veroorzaakt. Twee jaar geleden was er ook een slecht zaadjaar voor de populaire wintereik, waardoor er nu tekorten voor die soort zijn. Maar voor het seizoen 2022/23 hebben we een raamakkoord afgesloten voor de opkweek van 3 miljoen boompjes van zeven soorten. Daarmee moeten we de plannen van de minister kunnen invullen.’ 
      De boomkwekers stellen dat ze in principe voldoende boompjes in huis hebben om aan de vraag van de minister te voldoen. ‘Maar we kunnen onze internationale klanten natuurlijk niet teleurstellen’, zegt bosbouwingenieur Jan Coussement van boomkwekerij Sylva in Lievegem (bij Gent), met zijn 110 hectare en 20 miljoen geproduceerde boompjes per jaar de grootste van Vlaanderen. ‘Onze sector komt uit een crisissituatie. Zeker in Vlaanderen was er weinig aandacht voor bosuitbreiding, zodat er een overaanbod aan bomen was en de prijzen crashten. Veel collega’s schakelden noodgedwongen bijna volledig om naar sierteelt. De stroomversnelling in het bebossingsproject heeft ons verrast. Maar als de autoriteiten wat meewillen, zullen we aan de vraag kunnen voldoen. Een bos telt gemiddeld 2000 bomen per hectare. Als we op kruissnelheid komen, zouden we genoeg bomen moeten kunnen produceren om elk jaar 10.000 hectare bos aan te planten.’ 
    
    Onbevrucht zaad 
    Coussement somt wel een aantal problemen op waarmee de sector worstelt. De letterzetter, een op naaldbomen parasiterende kever, veroorzaakte een massale sterfte van fijnspar in productiebossen in ons land en elders. Daardoor stijgt overal de vraag naar herbebossing, eventueel zelfs met ceders en andere uitheemse bomen die extra bestand zijn tegen droogte. De beuk, die her en der te lijden heeft van de klimaatopwarming, geeft gemiddeld maar om de vier jaar een goede zaadoogst, wat zijn productie hypothekeert. De winterlinde heeft deze winter veel zaad, maar het is niet bevrucht, waarschijnlijk wegens slechte weersomstandigheden tijdens de bloei. Het wordt een verloren jaar voor de kweek van deze soort. 
      Bovendien krijgen ook de boomkwekers te kampen met de gevolgen van de klimaatopwarming. ‘De zaden van de winterlinde die we vorige lente uitzaaiden, werden gezandstraald door zandkorrels die de harde en droge wind in het voorjaar wegblies’, legt Coussement uit. ‘We kunnen dat probleem deels opvangen door regeninstallaties, maar die zijn niet populair bij de bevolking, of door middel van netten tegen zon en wind, wat een erg tijdsintensieve ingreep is. Voor 40 hectare zaailingen heb je zo’n 240 kilometer netten nodig. Vroeger hadden wij in Vlaanderen een gunstig klimaat voor boomkweek, wat ons een concurrentieel voordeel gaf in vergelijking met een groot bosbouwland als Duitsland. Maar door de klimaatopwarming spelen we dat voordeel kwijt. Ook in Duitsland worden de winters zachter.’ 
      Het ANB besliste recent om niet langer vooral zomereiken te planten, maar wintereiken, waardoor de kwekers nu met een overaanbod aan zomereik en een tekort aan wintereik zitten. ‘De omschakeling vergt wat tijd’, zegt Coussement, ‘maar we komen er wel. Het voorbije najaar hadden we een enorme oogst van eikels uit het Buggenhoutbos, dat bijna volledig uit wintereik bestaat. We hebben 10 ton eikels kunnen uitzaaien op onze kwekerij. Als alles goed gaat, moet dat over twee jaar 1 miljoen wintereikjes van 80 tot 120 centimeter opleveren, die geschikt zijn voor bebossingsprojecten. De boomkwekers zullen er alles aan doen om te vermijden dat de beschikbaarheid van bosplantsoen de bottleneck wordt van de geplande bosuitbreiding.’ 
      Coussement stelt wel dat wat flexibiliteit in de herkomst van de bomen zou kunnen helpen. ‘De herkomst is belangrijk. Wij hebben zomereiken uit Finland in onze kwekerij die na twee jaar amper 30 centimeter groot zijn, omdat ze van nature een ander groeiritme hebben dan onze eiken, die in dezelfde tijdspanne tot 120 centimeter halen. Het ANB vraagt aan het Instituut voor Natuur- en Bosonderzoek (INBO) een lijst met aanbevolen herkomsten van bomen voor de Vlaamse bosuitbreidingsprojecten. Momenteel mogen we zaad importeren uit Nederland en Noord-Frankrijk, maar het is moeilijk om daar zaden te verkrijgen, omdat de markt er wordt afgeschermd voor eigen bebossingsprojecten. We hebben recent de vraag gesteld of we zaad uit Duitsland mogen gebruiken. We hopen snel antwoord te krijgen. Het zou niet alleen de bosuitbreiding bevorderen, maar ook de genetische basis van onze bossen verbreden, zodat ze bestendiger worden tegen de klimaatverandering.’ 
    
    Snelle groeiers 
    Jan Coussement reikt zelf nog een oplossing aan om het tijdelijke tekort te counteren: ‘Een goede strategie zou zijn om populieren te gebruiken als pioniers voor bebossingsprojecten op verworven landbouwgronden met veel nutriënten. Het zijn snelle groeiers die nutriënten uit de grond halen en goed verteerbare bladeren hebben, waardoor ze een dikke humuslaag op de bodem vormen. Bovendien is er in populierenbossen veel meer biodiversiteit aanwezig dan mensen geneigd zijn te denken. In twintig jaar kunnen ze een echt bosklimaat creëren, waarna je ze kunt kappen om de eiken en beuken die je ertussen geplant hebt kansen te geven. Zo versnel je de omzetting van landbouwgrond naar bos.’ 
      Ook Bart Muys stelt extra oplossingen voor de Vlaamse bosuitbreiding voor: ‘Je zou met stekken van lokale soorten als wilgen en populieren kunnen werken in plaats van zaailingen, waardoor je tijd wint. Je zou bomen minder dicht op elkaar kunnen planten, zodat je meer bos kunt maken met minder bomen, maar dan krijg je wel bomen met meer takken die minder opbrengen in een context van productiebos. Je zou aanplantingen met natuurlijke bebossing kunnen combineren, door bomen in groepjes te planten en ertussenin spontaan bos te laten ontwikkelen. Het is uiteraard mogelijk om louter met natuurlijke bebossing te werken, maar dat duurt veel langer dan actief bebossen. En het succes hangt af van veel factoren, zoals de afstand tot geschikte zaadbronnen en de staat van de bodem. Met een aanplanting heb je een grote graad van zekerheid dat je na een aantal jaren een bosbiotoop hebt.’ 
      Ook voor het ANB is natuurlijke bebossing een deel van de oplossing, hoewel critici beweren dat het succes ervan afhangt van de kwestie of je voldoende controle op eventuele wildschade hebt, want reeën en konijnen kunnen zaailingen liquideren. ‘We nemen in onze berekeningen een spontane bebossing van 20 procent van het beoogde doel mee, maar momenteel komen we niet verder dan zo’n 5 procent’, zegt woordvoerder Jeroen Denaeghel. ‘Groepsgewijs aanplanten is ook voor ons een deel van de oplossing. Dan volstaan 1500 bomen per hectare in plaats van 4000. We hebben aan het Instituut voor Natuur- en Bosonderzoek gevraagd om de lijst van aanbevolen herkomsten van bomen uit te breiden met zuidelijke of continentale soorten, voor het geval er ernstige tekorten dreigen. Volgens het nieuwe subsidiebesluit van de minister mag 25 procent van de geplante bomen een buitenlandse herkomst hebben. Met al die maatregelen moeten we erin slagen om de gevraagde bosuitbreidingsdoelstellingen te halen.’  
    
    ",Knack,https://www.knack.be/nieuws/belgie/bomen-gezocht-beleidsplan-zuhal-demir-n-va-botst-op-praktische-bezwaren/article-longread-1704105.html,"Vlaams minister van Omgeving, Justitie, Toerisme en Energie Zuhal Demir (N-VA) heeft ambitieuze plannen voor het welzijn van onze natuur.

Milieuvervuilende en natuurvernietigende sectoren die tot voor kort een vorm van ministeriële bescherming genoten, kijken knarsetandend toe hoe hun historische privileges worden afgebouwd.

'Je voelt dat de maatregelen die de minister genomen heeft, zoals een sterker aankoopbeleid en een ernstige hervorming van de subsidieregels voor bebossing, een nieuwe dynamiek op het terrein creëren.

'Maar we kunnen onze internationale klanten natuurlijk niet teleurstellen', zegt bosbouwingenieur Jan Coussement van boomkwekerij Sylva in Lievegem (bij Gent), met zijn 110 hectare en 20 miljoen geproduceerde boompjes per jaar de grootste van Vlaanderen.

Je zou aanplantingen met natuurlijke bebossing kunnen combineren, door bomen in groepjes te planten en ertussenin spontaan bos te laten ontwikkelen.
",pdf-knack.pdf,46
6051470.xml,"Elke week vraagt Knack aan ondernemende mensen hoe ze lijf en psyche in balans houden. 
      
        ‘Life isn’t fair, but it can still be fabulous’, hangt aan de muur in de keuken bij Carolien de Bie. Haar zoon Jackson is doof geboren en zal ook blind worden. Hij lijdt aan een zeldzame genetische aandoening, het syndroom van Usher. 
    
    ","Carolien de Bie, ‘Ushermom’ 
    ‘Zijn ogen, dacht ik, zijn ogen’ 
    Ook de dag voor zijn geboorte liep ze hier, in de bossen die zich ten noorden van Hoogstraten over de Belgisch-Nederlandse grens slingeren. ‘Hardlopen is mijn therapie. Altijd geweest. Buiten zijn, in de natuur, ik kreeg het van mijn vader mee en geef het met liefde door aan mijn zoon.’ 
      Carolien de Bie verzorgde de pers en promotie van ettelijke Belgische bands, van Soulwax tot Daan, ze beleefde mee hoe groepen als Muse en Editors van bedeesde muzikanten uitgroeiden tot stadionbands, later stampte ze met een partner Listenup uit de grond, een eigen pers- en communicatiebedrijf, met personeel, een volle agenda, klanten uit de muziek, mode en media en alle hectiek die erbij hoort. 
      Toen ze zes jaar geleden zwanger werd, stond één ding vast: ze zou blijven werken, even hard als voor ze moeder werd. Omdat ze genoot van wat ze deed, maar ook om te tonen dat het kon. ‘Ambitie is me nooit vreemd geweest. Mijn baan was belangrijk. Nu heb ik die passie verlegd. Vroeger schreef ik persberichten voor andere mensen, voor muzikanten en artiesten. Vandaag ijver ik voor inclusie op school, voor gelijke kansen voor kinderen met een beperking, voor mijn zoon die recht heeft op een gebarentaalcoach.’ 
      Zeven maanden na de geboorte van Jackson liep ze hier opnieuw, jankend tegen de bomen, varens en rietkragen om haar heen. Het was een wedren tegen de onmacht. Ze moest iets doen met de diagnose die ze net vernomen had. Jackson was doof en zou blind worden. Hij leed aan het syndroom van Usher, een genetische afwijking waarvan zij en haar man zonder het te weten drager waren. Het was een kwestie van pech. Als je drager bent van het gen, heb je één kans op vier dat het tot uiting komt. Voor de arts genetica was het de eerste keer in haar loopbaan dat ze de diagnose stelde. 
    
    De aandoening is zo onbekend en zeldzaam dat men in België zelfs niet over statistieken beschikt. In Nederland schat men het aantal mensen met het ushersyndroom op achthonderd tot duizend. 
    
    
        Carolien de Bie:
         Er zijn geen officiële cijfers. Toen de specialist ons vertelde dat Jackson doof was, heb ik gedaan wat je beter niet doet. Ik ben beginnen te googelen op aangeboren doofheid. Ik las wel iets over het ushersyndroom, maar dat werd omschreven als zo uitzonderlijk, dat ik er niet te lang bij stilstond. De kans was te miniem, je moest echt wel pech hebben. 
      We waren vooral bezig te verwerken dat hij doof was. Hoe praat je met een baby’tje dat niet hoort? Hoe maak je duidelijk wat je doet, waar je bent, waar je naartoe gaat? We wilden ons onmiddellijk inschrijven voor een cursus gebarentaal. Voor november was dat niet mogelijk, meldden ze ons bij Doof Vlaanderen. November? Dan waren we een jaar verder. We wilden niet wachten. We wilden het nu. We zijn in Nederland beginnen te zoeken – het voordeel van op de grens wonen – en dan leer je dat gebarentaal niet universeel is, dat de Vlaamse en Nederlandse gebarentaal verschillende gebaren en een andere grammatica hebben. Het maakte niet uit. We wilden communiceren met hem. Dat was het belangrijkste. 
    
    En toen werd wat zo uitzonderlijk was jullie realiteit. 
    
    
        De Bie:
         We zaten in de consultatiekamer bij de neus-keel-oorspecialist. Ze had goed nieuws voor ons. Het eerste in lange tijd. Jackson was doof en zou doof blijven, maar zijn gehoorzenuw was intact en hij kwam in aanmerking voor een Cochlear Implantaat (CI). Ze legde ons uit dat kinderen bij wie dat op jonge leeftijd is ingeplant hun spraak en taal prima ontwikkelen. Mijn man, Willem, en ik knepen in elkaars hand onder de tafel. Eindelijk klaarde de hemel een beetje op. 
      De arts genetica nam daarop het woord. ‘We hebben het Usher-gen aangetroffen.’ Willem knipperde met zijn ogen, kon die informatie niet onmiddellijk plaatsen, ik was meteen van de kaart. Zijn ogen, dacht ik, zijn ogen. Hij zal blind worden. Maar ook: hoe ziet zijn toekomst eruit? Wat staat ons te wachten? Er zijn verschillende types. Welk type heeft hij? Over dat laatste konden ze uitsluitsel geven: ook zijn evenwichtsorgaan werkt niet. Het voelde als mokerslag op mokerslag op mokerslag. Ze haalden er een oogarts bij, een psycholoog om zo veel mogelijk op onze vragen te antwoorden, want verder hadden ze er geen ervaring mee. Allemaal goedbedoeld, maar voor mij ging het niet meer. Ik ben opgestaan en heb gezegd: ‘We gaan naar huis.’ Op weg naar huis doe je het enige wat je kunt. Huilen, huilen, huilen. 
    
    Ondertussen heb je een baby voor wie de wereld om hem heen nooit anders is geweest. Hij is vrolijk, bij jullie overheerst de droefheid over wat hij niet heeft. 
    
    
        De Bie:
         Daar had ik het erg lastig mee. De eerste twee, drie dagen kun je niet anders dan huilen. Bij alles wat je doet, probeer je je voor te stellen hoe hij dat moet doen en wanneer hij het niet meer zal kunnen omdat zijn zicht te slecht is. Winkelen, naar school fietsen, hier in het bos wandelen. Ik voelde me ook schuldig in het begin. Hij heeft het van ons gekregen. Hadden we ons moeten laten testen? En dan? Wat hadden we met die wetenschap gedaan? Het zijn vragen die je nergens brengen. Als je een kind krijgt, kies je voor een zekere kwetsbaarheid. 
      Het klopt ook wat je zegt: ondertussen was Jackson een vrolijke baby van zeven maanden die de wereld ontdekte en die voor zichzelf niets verloren had. Wij zagen het verlies, hij niet. Heel snel heb ik gezegd: ‘Ik wil niet iedere ochtend verdrietig wakker worden.’ Op internet vond ik informatie over het ushersyndroom waar ik niet onmiddellijk vrolijk van werd, maar hier en daar las ik verhalen van ouders over hoe het met hun kinderen ging en daar haalde ik kracht uit. Die reisden de wereld rond, die deden aan triatlon. Het ushersyndroom hoefde je niet tegen te houden. Het was een andere weg in het leven. 
    
    Met ‘Ushermom’ begon u zelf een blog. Daarin schrijft u: ‘Ik rouw om een droom.’ 
    
    
        De Bie: Dat is het echt. Je treurt om de dromen die je had. In mijn verbeelding nam ik hem mee naar festivals, leerde ik hem de muziek kennen waarvan ik hou, zag ik hem als drummer van de band. Je bent verdrietig omdat het niet loopt zoals gehoopt. Dat steekt soms nog de kop op. Het is een zaadje teleurstelling dat blijft. Maar het betert. Het eerste jaar kreeg ik het woord ‘usher’ niet over mijn lippen zonder te huilen. In november vierden we zijn vijfde verjaardag. Voor het eerst heb ik niet gehuild. Dat is zo belangrijk. Enkele jaren geleden luisterde ik naar kinderen met usher in een panel. Eén ding maakten ze ons, ouders, heel duidelijk: zorg ervoor dat je je verdriet niet op ons projecteert. Dan hebben we helemaal het gevoel dat het onze schuld is. 
    
    Zijn het enkel de dromen die u voor Jackson koesterde, of ook uw eigen droom? U stapte uit uw eigen bedrijf, werd opnieuw zelfstandige om er meer te zijn voor uw zoon. 
    
    
        De Bie:
         Ik leefde in voortdurende haast. Van het ziekenhuis naar een vergadering, van de les gebarentaal naar de kinesitherapie. Ik had het gevoel dat ik alles en iedereen tekortdeed, dat ik niets kon afmaken. Ik was er niet voldoende voor mijn bedrijf, niet voor mijn vennoot, niet voor mijn man en als ik ergens was dan zat ik met mijn hoofd alweer elders. Je kunt wachten tot je omvalt en tegen een muur knalt. Maar wat is in dit alles het belangrijkste? Wil je werkelijk wachten tot je kind elf jaar is om dan terug te kijken: ‘Had ik maar? Was ik maar?’ 
      In de zomer van 2016 kreeg Jackson zijn CI’s. Leren horen en leren spreken doe je maar één keer. Je krijgt geen tweede kans. Ik moest bij hem kunnen zijn zonder tijdsdruk. Het was best lastig om die knoop door te hakken, maar het heeft me de nodige vrijheid en rust gegeven. Met corona soms wel meer rust dan me lief is. De evenementensector is zwaar getroffen. Sinds maart is er amper iets en ik weet niet of het snel terugkomt. Maar kijk, je kunt zeuren over wat niet is of je kunt kijken naar wat wel is. De tijd die de lockdown ons als gezin samen heeft gegeven, neemt niemand ons af. 
    
    Jullie hebben jullie kind voor het eerst zien horen. Hoe magisch is zo’n moment? 
    
    
        De Bie:
         Dat is heel bijzonder. Sommige kinderen beginnen te huilen, andere zijn vooral onwennig. Het belangrijkste is dat er een reactie is. Jackson keek eerst heel bevreemdend, met zijn ogen zocht hij ons op, ik heb hem vastgepakt en hij begon te lachen. Het was een goede reactie. 
    
    Weet u hoe uw stem voor hem klinkt? 
    
    
        De Bie:
         Ze kunnen jou dat laten horen, maar ik wil dat liever niet. Het is een computerstem. Wij horen akoestisch, hij elektronisch. 
    
    Ook dat is een pijnlijke paradox van usher. Terwijl hij een wereld van geluid gewonnen heeft, zal hij een wereld vol beelden verliezen als hij geleidelijk aan blind wordt. 
    
    
        De Bie:
         Ja. Dat is waar. Aan de andere kant, dat gehoor, hij blijft doof en met die implantaten is hij slechthorend. Er zijn genoeg momenten op de dag waarop hij die niet draagt, hij kent gebarentaal. Maar hij zal straks afscheid moeten nemen van zijn zicht. Jackson heeft Retinitis Pigmentosa, de lichtgevoelige cellen in het netvlies sterven langzaam af. Dat begint met nachtblindheid, wat hij nu al ervaart, en ontwikkelt zich verder tot tunnelzicht. We weten niet wanneer, in het ziekenhuis gaf men aan vanaf zijn tiende jaar, maar ik heb geleerd niet te veel in ‘wat als’ te denken. 
      Mensen met usher moeten constant afscheid nemen. Wat ze op het ene moment nog kunnen zien, zien ze even later niet meer. Dat is vreselijk. Als ouder kun je niet veel meer dan proberen een kind op te voeden dat zo goed mogelijk in zijn vel zit en mee een omgeving voor hem creëren waarin hij kwetsbaar en sterk en stoer mag zijn, waarin het verdriet om wat niet meer is geuit kan worden. Maar waar evengoed heel veel plaats is voor vreugde. Zijn leven is niet zijn diagnose. Ook daar groei je in. Ik ben minder bang voor de achteruitgang van zijn zicht dan in het begin. Toen had ik echt last van levenshaast. 
    
    Levenshaast? 
    
    
        De Bie:
         In korte tijd wilde ik hem zo veel mogelijk laten zien. Ik heb tien jaar, dacht ik, om herinneringen te maken, om ervoor te zorgen dat hij andere landen, andere steden, andere continenten heeft gezien. Ik had een soort lijst in mijn hoofd. Nog steeds. Maar minder groots. Voor kinderen hoeft het allemaal niet zo spannend te zijn. Of je nu een ijsje eet op een tropisch eiland of in je eigen achtertuin. Als ze zich maar geborgen voelen en oprechte aandacht krijgen. Misschien heeft corona ons dat wel geleerd? 
    
    Het syndroom van Usher is een genetische aandoening. Hoever staat men met onderzoek naar een remedie? 
    
    
        De Bie:
         Men is ermee bezig. Het nadeel van een zeldzame ziekte is dat het niet onmiddellijk rendabel is voor zo’n farmabedrijf. Vier jaar geleden kwam ik een arts tegen, gespecialiseerd in usher. Hij zei me: ‘Als Jackson vijftien is, hebben we een remedie.’ Ik heb hem geantwoord: ‘Pas op met wat je tegen me zegt. Jij bent een arts. Wat als je me nu vooral valse hoop geeft?’ 
      Inmiddels ben ik zelf realistischer geworden. Er gebeurt van alles, dat is fantastisch, maar usher is ingewikkeld, er zijn verschillende types en subtypes, er is weinig generieks. Ik wil mijn leven of mijn geluk niet laten bepalen door de zoektocht naar een eventuele behandeling. Dat heb ik geleerd van een moeder in Australië wier zoon hetzelfde type heeft als Jackson. ‘Ik hou me er niet mee bezig’, zei ze. ‘Ik wil families ondersteunen, ik wil er zijn voor ouders, maar usher beheerst ons leven niet.’ Zo ervaar ik het ook. Soms is het het grootste, soms het allerkleinste. De zoektocht naar een behandeling heb je niet in de hand. Jackson zal moeten leren leven met een visuele beperking. Als er een therapie komt, is dat mooi meegenomen. 
    
    Weet hij wat hem te wachten staat? 
    
    
        De Bie:
         Hij weet waar hij zelf naar vraagt. Onder ouders wordt daar veel over gepraat. Wanneer benoem je het? Als hij iets vraagt, zullen wij niet liegen. Onlangs vroeg hij: ‘Als ik groot ben, dan heb ik toch geen CI’s meer?’ Ja, dat is best lastig. Hij ziet nooit volwassenen met CI’s, dus denkt hij dat die er wel zullen uitgroeien. ‘Nee’, antwoord je dan. ‘Jouw oren doen het niet. Je hebt CI’s zodat je kunt horen en die blijven.’ Ook dat is me bijgebleven van die kinderen in dat panel. Ze waren daar heel duidelijk over. ‘Wat je ook vertelt, wees eerlijk.’ 
    
    Jackson is enig kind. Is dat een bewuste keuze? 
    
    
        De Bie:
         Dat is een lastig onderwerp. We hebben onderzocht wat de opties zijn. Als we de natuur zijn gang laat gaan, hebben we 25 procent kans dat het kindje dezelfde aandoening heeft. Je kunt een pre-embryonale screening laten doen of je kunt je laten testen tijdens je zwangerschap. Bij elk van die opties waarbij je hulp krijgt, voelde ik me zeer ongemakkelijk. Als we voor een tweede kindje gaan, wil ik niet in de positie gebracht worden waarin ik weet dat het usher heeft en dat ik daar iets mee moet doen. Wat zegt dat over Jackson? Over zijn bestaansrecht? Dat krijg ik nooit aan hem uitgelegd. We hebben besloten die weg van de controle niet te bewandelen. We zien wel wat er gebeurt. 
    
    
        Life isn’t fair, but it can still be fabulous
        . Vat dat het zo’n beetje samen?
      
    
    
        De Bie:
         Het is een citaat uit het boek Special, waarin Melanie Dimmit verhalen verzamelt van families met kinderen met een beperking. Als ik zo’n boek lees, heb ik geen therapie nodig, dat helpt me vooruit en door het te delen, help ik ook anderen. Sommige mensen besluiten te zwijgen over de diagnose die hun kind kreeg. Het is een keuze. Maar ik zou het niet kunnen. Door open te zijn, week je bij anderen openheid los en ontdek je dat je niet de enige bent die ermee vecht. Ik zal nooit beweren dat een zoon met usher het beste is wat me is overkomen. Als ik kon kiezen, zou ik liever hebben dat hij het niet heeft. Maar er is wel een besef aangescherpt. De vanzelfsprekendheid is weg. Jackson heeft me gedwongen een stap terug te zetten. Ik ben er best dankbaar voor. Anders had ik nu nog in de ratrace gezeten. Mijn leven is meer in balans, waardoor ik een fijnere moeder ben. Zonder schuldgevoel in ieder geval. 
    
    ",Knack,https://www.knack.be/nieuws/belgie/carolien-de-bie-ushermom-wij-zagen-het-verlies-hij-niet/article-longread-1704103.html,"Carolien de Bie verzorgde de pers en promotie van ettelijke Belgische bands, van Soulwax tot Daan, ze beleefde mee hoe groepen als Muse en Editors van bedeesde muzikanten uitgroeiden tot stadionbands, later stampte ze met een partner Listenup uit de grond, een eigen pers- en communicatiebedrijf, met personeel, een volle agenda, klanten uit de muziek, mode en media en alle hectiek die erbij hoort.

Zeven maanden na de geboorte van Jackson liep ze hier opnieuw, jankend tegen de bomen, varens en rietkragen om haar heen.

Vroeger schreef ik persberichten voor andere mensen, voor muzikanten en artiesten. Vandaag ijver ik voor inclusie op school, voor gelijke kansen voor kinderen met een beperking, voor mijn zoon die recht heeft op een gebarentaalcoach.’

Toen de specialist ons vertelde dat Jackson doof was, heb ik gedaan wat je beter niet doet


Jackson zal moeten leren leven met een visuele beperking.
",pdf-knack.pdf,66
6051472.xml,"In zuidelijk Afrika slaat de klimaatopwarming on- genadig toe. Miljoenen mensen zijn ondervoed, de economische groei stokt, epidemieën krijgen vrij spel. Welke toekomst hebben jonge Zambianen nog, in een land waar water, voedsel en energie almaar schaarser worden? Knack reisde langs de oevers van de Zambezi, op zoek naar het antwoord.
    
    ","Hoe de klimaatopwarming toeslaat in Zambia
    ‘Er is niets meer. De mensen eten koeienuitwerpselen met melk’
    ‘Dit is niet voor jou, witte man. Dit is voor ons, zwarte mensen.’ Dorothy Mununga Kalimbule lacht smakelijk om de flair waarmee ze me haar koopwaar ontzegt. Nembele, zo noemt ze de kleine visjes die naast haar op de grond liggen uitgespreid. Meer graat dan vlees; ze zijn voedzaam noch lekker. Tot voor kort was het veevoer. Maar vette vissen zijn schaars geworden sinds droogtes en overstromingen hun broedplaatsen in de Zambezi hebben vernield. Het veevoer werd noodgedwongen tot mensenvoer gepromoveerd. 
      Even schaars als vette vis is Kalimbules gulle lach in de haven van Mongu, de hoofdstad van de Zambiaanse Westprovincie. De sfeer is gespannen; de mannen zijn dronken, de vrouwen bits. Ze zitten op hun tandvlees. Makkelijk is het leven hier nooit, maar de afgelopen jaren deelde het toch bijzonder ongenadige klappen uit. 
      Er was de droogte van 2019, die doordouwde tot diep in 2020. Twee opeenvolgende regenseizoenen weigerden op het appel te verschijnen. Op het Barotse drasland, met zijn 200 kilometer lengte een van de grootste laaglanden van Afrika, leven 250.000 Lozi-mensen al generaties lang met de seizoenen mee. Wanneer de Zambezi zich terugtrekt in zijn bedding, verbouwen ze de vruchtbare aarde. Wanneer de rivier zes maanden later weer buiten zijn oevers treedt, trekken ze naar hoger gelegen gebieden. Maar die seizoenen bestaan niet meer. De regens blijven uit, en wanneer ze dan toch opduiken, komt het water ongemeen hard. Het kanalensysteem dat dienstdoet sinds de negentiende eeuw, volstaat niet meer om het overtollige water af te voeren. 
      ‘Door de overstromingen moesten we de klassen op den duur negen maanden per jaar sluiten’, zegt de directrice van Malabo Primary School. Het schooltje torent op enkele meters opgehoopte aarde eenzaam uit boven oneindige vlaktes. ‘Met steun van Unicef konden we de school in 2015 zo klimaatresistent maken’, zegt ze trots. ‘Nu kun- nen de kinderen van januari tot december naar de les.’ 
      Maar het opgetakelde schooltje voelt als hechtdraad in een been dat geamputeerd moet worden. De dertienjarige Mayanyi wandelt met me naar zijn huis. Hier stroomt het water steeds vaker gewoon de woonkamer binnen, slangen en krokodillen incluis. 
      ‘Zo erg als bij de laatste regens heb ik het nooit eerder geweten. We stonden dijdiep in het water’, zegt zijn grootmoeder Alissi Namaseku bezorgd. ‘Elke dag ben ik bang of de kleinkinderen wel veilig zullen terugkeren van school. Maar wat moeten we anders? We hebben nergens om heen te gaan.’ 
    
    Economische slachtpartijen 
    In een statig kantoor van de Internationale Organisatie voor Migratie (IOM) in de hoofdstad Lusaka somt missiehoofd Nomagugu Ncube alle uithoeken van Zambia op waar gemeenschappen het afgelopen jaar hebben moeten vluchten voor overstromingen. ‘In het laatste regenseizoen waren ze met 20.000 à 100.000. De lockdown maakt het heel moeilijk om een juiste inschatting te maken. Normaal gesproken waren de cijfers nog veel hoger geweest, want veel mensen zaten tussen twee vuren: ze moesten vluchten voor overstromingen, maar tegelijk moesten ze zo veel mogelijk ter plaatse blijven om de verspreiding van het coronavirus te stoppen.’ 
      Volgens Ncube heeft het weinig zin dat wie vertrok nog terugkeert. ‘De klimaatopwarming zal die gebieden almaar minder leefbaar maken. Waar mogelijk geeft de overheid hun nieuwe gronden in minder kwetsbaar gebied. Maar niet iedereen wil verhuizen. Hun kostwinning is al generaties lang verbonden met de plek waar ze wonen: landbouw, vee, visserij… Als de leefomstandigheden die ze altijd gekend hebben plots niet meer bestaan, los je hun problemen niet zomaar op door hen honderd kilometer verderop te plaatsen.’ 
      ‘Wij zijn boeren, maar onze gewassen halen het niet meer door de overstromingen’, zegt Alissi Namaseku. Nu probeert ze te overleven door vis te kweken. ‘Vaak is het maar net genoeg voor onszelf, soms kunnen we wat overschot verkopen. Maar shima kopen is geen optie meer.’ Zambianen overleven op die pasta van maismeel, het is de basis van elke maaltijd. Maar doordat maisoogsten in het hele land mislukten, verdubbelde de prijs en werd ook die goedkope maagvulling voor miljoenen mensen onbetaalbaar. ‘De meeste gemeenschappen verbouwen hun eigen voedsel. Ze drijven nauwelijks handel’, zegt Adamson Mumbiana van de ngo Water Aid. ‘Als hun oogsten mislukken, hebben ze eten noch geld om dat elders te kopen.’ 
      Het VN-Bureau voor de Coördinatie van Humanitaire Zaken (OCHA) zag de acute ondervoeding begin 2020 door droogtes en overstromingen toenemen tot 6 procent van de Zambiaanse bevolking, meer dan een miljoen mensen. 2,3 miljoen Zambianen riskeerden ernstige voedselonzekerheid. Mislukte oogsten, energieschaarste en dalende koperprijzen creëerden een perfecte storm voor de lokale economie. Van 2005 tot 2014 was Zambia nog een van ’s werelds snelst groeiende economieën, gemiddeld 6,8 procent per jaar. Vanaf 2015 halveerde de groei. In 2019 bleef nog 1,4 procent over, waarna het land in 2020 met de rest van de wereld in de rode cijfers dook als gevolg van de lockdownmaatregelen. 
      Zambia is geen alleenstaand geval. Geen ander continent lijdt meer onder de klimaatopwarming dan Afrika. Na de vele natuurrampen van 2019 bleven in zuidelijk Afrika volgens het Wereldvoedselprogramma 11 miljoen mensen achter in ernstige voedselonzekerheid, een recordaantal. Maar ook Oost-Afrika en de Sahel werden bijzonder hard getroffen. Zes op de tien Afrikanen zijn boer. Wanneer hogere temperaturen, droogtes, overstromingen en daarmee gepaard gaande ziektes en insectenplagen hun gewassen vernielen, sleuren ze de hele economie mee in hun val. 
      Volgens de wetenschappelijke rapporten van het Intergovernmental Panel on Climate Change (IPCC) en van de Economische Commissie voor Afrika (ECA) is wat we nu zien nog maar een voorproefje. Het ECA voorspelt, afhankelijk van de regio, economische slachtpartijen van 2,2 tot 12,1 procent van het bbp door de klimaatverandering. 
    
    Gemakkelijke zondebok 
    Edwin Naslele, een twintigjarige bootsman in Mongu, kan zich moeilijk voorstellen hoe het nog erger kan worden. ‘Na de laatste overstromingen was er niets meer: geen mais, geen vis. Mensen leden honger. Hier in de dorpen aten ze koeienuitwerpselen met melk om te overleven’, zegt hij terwijl hij naar de gehuchtjes wijst die we voorbijvaren langs de oevers van de Zambezi. ‘Met de gestegen voedselprijzen moet je al een goede job hebben om nog eten te kunnen kopen.’ 
      Behendig manoeuvreert hij zijn smalle passagiersboot stroomafwaarts tussen de rotsen; ook nu staat het waterpeil laag. Hij trekt zijn muts over de oren tegen de hersenverschralende hitte van de middagzon. Tijdens de droogte van vorig jaar trok hij naar buurland Angola, op zoek naar een inkomen. ‘Mijn vader overleed drie jaar geleden. Ik heb dertien broers en zussen te voeden.’ Hij vond werk op een schip, maar werd bij het begin van de coronacrisis met vele andere gastarbeiders het land uitgezet. Hij hoopt zo snel mogelijk weer naar het buitenland te vertrekken. ‘Naar Engeland, of waar er ook maar werk is.’ 
      Nomagugu Ncube van het IOM voorspelt dat steeds meer mensen zullen vertrekken. ‘De hooggeschoolden gaan naar Europa, de laaggeschoolden naar Zuid-Afrika, en in mindere mate Namibië en Botswana.’ Maar ook daar wordt levensruimte schaarser. 
      ‘De klimaatopwarming zal de brandstof van gewapende conflicten worden’, zegt Ncube. ‘We zien steeds meer strijd voor schaarse economische hulpbronnen. In Zuid-Afrika zijn er geregeld opflakkeringen van xenofobisch geweld, maar recenter ook in Zambia. Als het economisch slecht gaat, zijn migranten altijd een gemakkelijke zondebok. Dat geweld schrikt mensen af, maar toch blijven ze vertrekken, omdat de pushfactoren nog zwaarder doorwegen, wanneer basisvoedsel onbetaalbaar wordt en de eigen gebieden niet meer leefbaar zijn.’ 
      Dat de Zambianen niet massaal richting Europa trekken, heeft volgens Ncube vooral praktische redenen. ‘De weg is lang, en er is geen uitgestippelde route. Mensen weten niet hoe ze eraan zouden moeten beginnen. Dat kan veranderen zodra mensensmokkelaars daar brood in zien. Waar ze ook heen gaan, we zullen onvermijdelijk steeds meer gedwongen klimaatgebonden migratie zien.’ 
    
    Het werk van God 
    Ik volg de Zambezi stroomafwaarts, naar de Zuidprovincie. Dit is altijd Zambia’s graanschuur geweest, de regio die de rest van het land van mais en rundvlees voorzag. Nu kauwen de koeien karton dat ze tussen het afval vinden, bij gebrek aan gras. Vele hebben de droogtes van de laatste jaren niet overleefd. Steeds meer boeren zoeken hun heil elders, vooral in de illegale boskap voor houtskool. De wijde omgeving rond het 220 kilometer lange Karibameer is grotendeels herschapen tot een maanlandschap, alleen dunne twijgen en de beschermde baobabs staan nog recht. Door de massale boskap erodeert de grond. Water sijpelt niet langer door in de bodem, waardoor nog meer overstromingen de gewassen wegspoelen wanneer de regens eindelijk arriveren. 
      Lloyd Maanyina zegt dat hij goed wist wat hij aanrichtte, toen hij bomen begon te kappen. ‘Ik besefte dat het slecht was voor het milieu. Ik vreesde oprecht dat er voor de volgende generaties geen boom meer zou overblijven. Toen de overheid grote delen van de economie privatiseerde, gingen veel jobs verloren. Ook de mijne. Mijn ouders waren boeren, maar ook boeren ging niet meer. Ik zag geen andere keuze meer dan bomen kappen. Elk huishouden heeft houtskool nodig, door het grote gebrek aan elektriciteit. Het was dat of sterven van de honger. Zo is het voor veel mensen. Ze willen geen bomen kappen. Maar als het tussen jouw overleven en dat van de boom gaat, is de keuze snel gemaakt.’ 
      Vijf jaar later vond Maanyina zichzelf opnieuw uit als milieubeschermer. Sindsdien heeft hij duizenden bomen geplant. Hij is nu bezig een ecologisch centrum op te richten, waar hij aan bewustmaking wil doen. Hij heeft nog werk voor de boeg; zijn buurvrouw kijkt hem ongelovig aan wanneer Lloyd haar uitlegt hoe je met zaden bomen kunt planten. Ze schudt heftig het hoofd. Bomen planten, dat is een werk van God alleen. 
      Door de impact van de klimaatverandering zijn de Zambianen meer dan ooit afhankelijk van houtskool. 85 procent van ’s lands elektriciteit komt van waterkrachtcentrales, vooral op de Zambezi. De droogtes van de laatste jaren hebben de energieproductie door te lage waterstanden met een derde teruggebracht. In 2019 draaide de grootste waterkrachtcentrale, aan het Karibameer, op maar 10 procent van haar capaciteit. 
      Hoe dan ook heeft slechts 31 procent van de bevolking toegang tot elektriciteit. Ook in de steden duren de stroom- pannes steeds langer, tot 20 uur per dag. Met alleen houtskool als alternatief sneuvelen miljoenen bomen extra. De opgeslagen CO2 die vrijkomt bij de boskap en de emissies van brandend houts- kool maken de vicieuze cirkel van steeds toenemende klimaatopwarming en energietekorten compleet.  
      De keten is anders gemakkelijk te doorbreken, zegt Adamson Mumbiana van Water Aid. Maar daar is geld voor nodig. ‘Maak hernieuwbare energie betaalbaar voor alle Zambianen. Geef hun zonnepanelen. Het zou de economie een enorme boost geven. Nu moeten veel zelfstandigen en werknemers driekwart van de maand noodgedwongen het werk neerleggen omdat er geen elektriciteit is.’ 
      Mumbiana kijkt niet weg van de verantwoordelijkheid die de eigen leiders dragen. ‘Ze hebben het decennialang nagelaten om onze energie-infrastructuur te vernieuwen, terwijl de vraag om elektriciteit alleen maar toeneemt. Bovendien gaan ze mee in de roofbouw op onze natuurlijke hulpbronnen, mijnbouw zuipt water en vreet energie.’ Ook de geïndustrialiseerde landen moeten hun verantwoordelijkheid nemen, vindt hij. ‘Vooral zij hebben de klimaatopwarming veroorzaakt. Het is ook aan hen om de Afrikanen weerbaar te maken tegen de gevolgen ervan.’ 
    
    Klimaatslimme landbouw 
    Dat niet alles verloren is, bewijst Edwin Musahura. Op zijn akkers naast het Karibameer kweekt hij tomaten, bonen, sla en nog een resem groenten en vruchten die je hier zelden vindt. Een tiental arbeiders is druk voor hem aan het wieden en oogsten. ‘Mais heb ik opgegeven. Als bepaalde gewassen niet meer gedijen, probeer je het met andere. Je moet innovatief durven te zijn’, zegt hij lachend. Of de waterkrachtcentrale verderop nu wel of niet draait, zal hem worst wezen. Hij heeft zijn eigen biomassa-installatie, waarmee hij biogas opwekt met koeienmest. Die is er in overvloed in de veerijke vlaktes rond het Karibameer. Maar zo’n installatie bouwen kost algauw enkele honderden euro’s. Dat krijgen de meeste boeren, die vechten voor hun dagelijkse overleven, nooit bij elkaar gespaard. 
      De toekomst van Afrikaanse boeren ligt in klimaatslimme landbouw, weet ook Mumbiana. Met nieuwe technieken om water op te vangen en energie op te wekken, door bepaalde gewassen te combineren of anders te ploegen, kan duurzamer en koolstofarmer voortgeboerd worden, aangepast aan de nieuwe weersomstandigheden. 
      ‘Maar ondertussen zien we de omgekeerde beweging: vee en gewassen worden geplaagd door steeds meer ziektes, wat de kosten nog opdrijft voor de boeren. Water wordt nog schaarser, waardoor mensen besparen op basishygiëne en ondrinkbaar water consumeren. Met nog meer levensbedreigende ziektes en infecties tot gevolg. We zien meer voedselvergiftigingen, omdat mensen giftige wortels eten bij gebrek aan beter. En meer epidemieën, die zich verspreiden met de overstromingen.’ 
      Terwijl het Westen pas begin 2020 de lockdown leerde kennen, waren ze in Zambia niet aan hun proefstuk toe. In 2017 moesten alle scholen en markten in Lusaka sluiten om een uitbraak van cholera in bedwang te houden. Mumbiana: ‘Door overstromingen kwamen besmette menselijke uitwerpselen op de vismarkten terecht. Zo kon de ziekte zich snel verspreiden. Zes op de tien hoofdstadbewoners leven in sloppenwijken. Die wijken hebben degelijke sanitaire voorzieningen en schoon water nodig om ze klimaatresistent te maken, of we zullen steeds meer epidemieën zien.’ 
    
    Illegale actie 
    De drieëntwintigjarige Beatrice Phiri zag als kind haar buren vechten voor het laatste water, toen de waterput opdroogde. Later kwam er een elektrische pomp in haar sloppenwijk in het noorden van Lusaka. Doordat er zelden stroom is, staat ze rond 5 uur ’s ochtends op om water te gaan halen. Om 6 uur werkt de aandrijving vaak al niet meer. 
      Het zette Phiri al op jonge leeftijd aan om een ambitieuzer klimaatbeleid van de regering te eisen. Op haar dertiende belandde ze even in de cel, omdat ze met andere activisten protest voerde tegen de toenmalige president, Michael Chilufya Sata, toen door hem beloofde grondwetswijzigingen uitbleven. ‘Ik was bang en dacht: hier stopt het voor mij. Maar even later kwam die grondwetswijziging er toch. Dat motiveerde me. Het toonde me dat we de kracht hebben om de samenleving te veranderen. De Amerikaanse burgerrechtenactivist John Lewis zei: “Get in good trouble, necessary trouble.” Als illegale actie de enige uitweg, heb je geen andere keuze.’ 
      Met haar vorig jaar opgerichte YouRetain Foundation haalt Phiri plastic afval op om het te verkopen aan recyclagebedrijven. Met de opbrengst koopt ze educatief materiaal over klimaatverandering voor schoolkinderen, en organiseert ze workshops waarin ze jongeren opleidt tot klimaatactivisten. ‘Zambia kreunt onder de klimaatopwarming, en nog altijd zien we geen politieke wil om de problemen aan te pakken. Het is aan ons, jongeren, om actie te ondernemen, want niemand anders zal het voor ons doen. De crisis waar we anders op afstevenen, zal een pak groter dan die van het coronavirus zijn.’  
    
    Beluister Het Klimaatalarm, de podcast van Knack over de klimaatverandering, op alle podcastplatformen. 
      Deze reportage werd mee mogelijk gemaakt door het Postcode Loterij Fonds van Free Press Unlimited. 
    
    ",Knack,https://www.knack.be/nieuws/wereld/klimaatopwarming-bedreigt-zambia-er-is-niets-meer-de-mensen-eten-koeienuitwerpselen-met-melk/article-longread-1704059.html,"Op het Barotse drasland, met zijn 200 kilometer lengte een van de grootste laaglanden van Afrika, leven 250.000 Lozi-mensen al generaties lang met de seizoenen mee.

In zuidelijk Afrika slaat de klimaatopwarming ongenadig toe.

Het was schrikken voor de lokale toerismesector toen ’s werelds grootste watergordijn in december 2019 bijna volledig droog kwam te staan.

De impala’s, de nijlpaarden… ze stierven massaal door de droogte.

De Amerikaanse burgerrechtenactivist John Lewis zei: "" Met haar vorig jaar opgerichte YouRetain Foundation haalt Phiri plastic afval op om het te verkopen aan recyclagebedrijven. Met de opbrengst koopt ze educatief materiaal over klimaatverandering voor schoolkinderen, en organiseert ze workshops waarin ze jongeren opleidt tot klimaatactivisten. 'Zambia kreunt onder de klimaatopwarming, en nog altijd zien we geen politieke wil om de problemen aan te pakken. Het is aan ons, jongeren, om actie te ondernemen, want niemand anders zal het voor ons doen. De crisis waar we anders op afstevenen, zal een pak groter dan die van het coronavirus zijn.'
",pdf-knack.pdf,72
6051917.xml,"De dure supersoftware waarin onze veiligheidsdiensten investeerden na de terreuraanslagen in Zaventem en Maalbeek voldoet niet aan de verwachtingen, bevestigt  Philippe Boucké in zijn allereerste interview als topman van de militaire inlichtingendienst ADIV. Een gesprek over de impact van de coronacrisis, rechts-extremisme in het leger en Russische en Chinese spionage.
    
    ","Nieuwe topman Philippe Boucké zet ADIV op scherp
    ‘Onze ambitie is om ook offensieve cyberoperaties op te zetten’
    De militaire inlichtingendienst ADIV (Algemene Dienst Inlichtingen en Veiligheid) heeft woelige jaren achter de rug. Niet alleen formuleerde zijn controleorgaan Comité I een hele waslijst tekortkomingen – van gebrekkige informatiedoorstroming tot gammele IT-infrastructuur – ook intern waren er spanningen tussen en binnen verschillende afdelingen. Inclusief verdachtmakingen, schorsingen en klachten bij het parket. Met de hervorming van de ADIV in januari 2020 bereikten de perikelen een hoogtepunt. Enkele hooggeplaatste inlichtingenofficieren én oudgedienden verzetten zich met hand en tand tegen de nieuwe structuur van de dienst. Ze vreesden dat militairen die over de schreef gaan al te makkelijk ontzien zouden worden als aan het hoofd van de afdeling contra-inlichtingen geen burger zou staan. 
      Toch lagen de kaarten niet al te ongunstig voor generaal-majoor Philippe Boucké toen hij in september 2020 aantrad als nieuwe chef van de ADIV. De hervorming – het werk van zijn voorganger Claude Van de Voorde – was immers al in gang gezet. En vooral: de regering-De Croo en minister van Defensie Ludivine Dedonder (PS) kondigden investeringen aan in de inlichtingendiensten én in cyberbeveiliging. 
    
    Uw voorganger, Claude Van de Voorde, kreeg bij zijn aantreden een potje honing cadeau: ‘U bent in een wespennest terechtgekomen.’ 
    
    
        Philippe Boucké:
         (lacht) Honing heb ik niet gekregen, maar ik ben dan ook niet in een wespennest beland. De voorbije vijf maanden heb ik gesprekken gevoerd met medewerkers van alle afdelingen. Overal ontmoette ik gemotiveerde en enthousiaste mensen. Wat mij betreft zijn de interne conflicten achter de rug. Ik kijk niet om naar het verleden maar richt mijn blik op de toekomst. Nu al blijkt dat de nieuwe structuur haar vruchten afwerpt. Onze inlichtingenrapporten zijn beter dan vroeger; ze bevatten nu informatie zowel over inlichtingenwerk als over contraspionage. Het zenuwcentrum van onze nieuwe structuur is het Defence Intelligence and Security Command and Control Center (DISCC). Het is het belangrijkste in-en-uitpunt van de dienst en is 24 uur per dag, 7 dagen per week operationeel. 
    
    Wat zijn de grootste uitdagingen waar de ADIV voor staat? 
    
    
        Boucké
        : We hebben een personeelstekort van iets minder dan 20 procent, maar we zijn dat gat stilaan aan het dichtrijden. Daarnaast is een cultuuromslag nodig. De voorbije jaren hebben we véél jongeren gerekruteerd. Dat is een andere generatie, en dus is het aan ons – de mensen met meer ervaring – om ons aan te passen. Ook de digitalisering is een uitdaging. Eind 2020 hebben we beslist om ons in te schakelen in het digitaliseringsproject van de Staatsveiligheid (dat geleid wordt door de vzw Smals van de omnipresente topambtenaar Frank Robben, nvdr). En daarnaast heeft de ADIV een betere infrastructuur nodig. Een correcte werkomgeving is toch het minste wat we ons personeel moeten kunnen aanbieden. 
    
    Samen met de politie en de Staatsveiligheid kocht de ADIV in 2017 een dure zoekmachine om het internet af te speuren. De eerste resultaten vielen dik tegen. Hoe gaat het nu? 
    
    
        Boucké:
         Midden februari zijn de drie diensten en hun bevoegde kabinetten samen overeengekomen om het contract met de Nederlandse softwareontwikkelaar Bavak stop te zetten. De zoekrobot die het bedrijf had ontwikkeld voldeed niet aan onze verwachtingen. 
    
    
        Het spul kostte miljoenen euro. Weggegooid geld?
      
    
    
        Boucké:
         Gezien we aan het einde van de rit niet het product kregen dat we wensten, is dit zeker géén goede investering geweest. Dat klopt. We hebben 11 miljoen euro betaald in investeringen en ongeveer 5 miljoen euro in werkingskosten. Het gaat dus om een bedrag van 16 miljoen euro voor de drie diensten samen, waarvan 5 miljoen euro kan gerecupereerd worden via de hardware. 
    
    Uw Nederlandse tegenhanger, de MIVD, waarschuwde vorige week voor een acute bedreiging van de Nederlandse economie door Chinese en Russische hackers. 
    
    
        Boucké:
         Alle Europese landen stellen die bedreiging vast. Ook de ADIV merkt dat China en Rusland hier actief zijn via cyberspionage. China is vooral gefocust op onze hoogtechnologische bedrijven, bedrijven actief in onderzoek en ontwikkeling, en bedrijven met technologie die zowel voor burgerlijke als voor militaire doeleinden kan worden ingezet. Rusland focust op de defensie-industrie maar kijkt ook naar onze ministeries en overheidsinstellingen. Rusland wil opnieuw erkend worden als wereldmacht. Verder weten we dat ook een land als Iran heel goede cybercapaciteiten heeft. 
    
    Zijn er nog intrusiepogingen geweest tegen de ADIV zelf? In 2013 moest de ADIV zelfs de hulp van de Amerikaanse NSA inroepen. 
    
    
        Boucké:
         Vandaag kunnen wij die aanvallen zelf afslaan. Onze beschermingssystemen zijn véél beter geworden. In 2015 is onze directie Cyber opgericht, die sindsdien alleen maar is gegroeid. Het is ook een prioriteit voor minister van Defensie Ludivine Dedonder om die directie serieus te versterken. Op termijn gaan we misschien zelfs groeien naar een heuse cybercomponent (naast de lucht-, land-, marine- en medische component, nvdr). 
    
    Voert de ADIV ook offensieve cyberoperaties uit? 
    
    
        Boucké:
         Nog niet, we werken enkel defensief. Maar het is geen geheim dat het onze ambitie is om op termijn ook offensief in actie te treden. 
    
    Kan uw personeel telewerken in deze coronatijden? 
    
    
        Boucké:
         Dat is heel moeilijk, aangezien veel medewerkers moeten werken op een beveiligd systeem dat van thuis uit niet toegankelijk is. In het begin van de coronacrisis heeft dat geleid tot een daling in de productiviteit. Maar intussen hebben we ons zo georganiseerd dat we die achterstand hebben ingehaald. We werken onder meer met een toerbeurtsysteem. En het plan is om op termijn ook van thuis uit op beveiligde netwerken te kunnen werken. Al kan dat nog jaren duren. 
    
    Maakt corona het voor buitenlandse inlichtingendiensten moeilijker om hier te spioneren? 
    
    
        Boucké:
         China en Rusland zijn het meest actief op ons grondgebied. Niet alleen via cyberspionage maar ook via het klassieke inlichtingenwerk: links en rechts contacten leggen en proberen te infiltreren. We stelden tijdens de coronapieken inderdaad een verminderde activiteit van beide diensten vast. Al zijn de Russen nog altijd vrij actief gebleven. En nee, meer details kan ik daarover niet kwijt. 
    
    Merkte de ADIV ook een toegenomen activiteit van Iran in de periode dat de Iraanse diplomaat Assadollah Assadi voor de Antwerpse rechtbank terechtstond voor terrorisme? 
    
    
        Boucké:
         Wij weten van onze collega’s van de Staatsveiligheid dat er een toegenomen activiteit is geweest. Zelf werken wij vooral rond strategische inlichtingen over Iran zelf: hoe is het land aan het evolueren?  
    
    De Staatsveiligheid waarschuwt in zijn recente jaarrapporten voor de dreiging uit extreemrechtse hoek. Stelt u die ook vast? 
    
    
        Boucké:
         Ja, ons platform over niet-religieus extremisme werkt heel nauw samen met de Staatsveiligheid. Zelf focussen we ons voornamelijk op extremisme binnen Defensie. Wat extreemlinks betreft, staat momenteel geen enkele Belgische militair op onze radar. Maar in verband met extreemrechts volgt de ADIV een dertigtal militairen van zeer nabij op, vanwege hun sympathieën voor of duidelijke banden met extreemrechtse groeperingen. Binnen het leger is het fenomeen wel vrij stabiel. We monitoren het nauwgezet, met diverse middelen, overal in België. Doordat we in het begin van de jaren 2000 het netwerk van Blut, Boden, Eer und Trau (BBET) binnen het Belgische leger mee hebben ontmanteld, weet iedereen ook dat we dat fenomeen goed opvolgen. De militairen beseffen waarschijnlijk dat ze in de gaten worden gehouden. 
    
    Volgt de ADIV ook QAnon op, de beweging van complotdenkers die in het kielzog van Donald Trump opgang maakte? 
    
    
        Boucké:
         Ja, QAnon volgen we op. Momenteel is die beweging zéér zwak binnen Defensie. Het gaat om niet meer dan enkelingen die bepaalde sympathieën hebben voor QAnon. 
    
    Hoe verloopt de screening van nieuwe rekruten voor Defensie? 
    
    
        Boucké:
         Daarbij stoten we voornamelijk op de problematiek van verslavende middelen. Nogal wat kandidaten hebben een drugsprobleem. Zij komen het leger niet binnen, want tegen drugs voeren we een nultolerantiebeleid. 
    
    Hoe groot is de terreurdreiging in België anno 2021? 
    
    
        Boucké:
         Het Orgaan voor de Coördinatie en Analyse van de Dreiging (OCAD) heeft het algemene dreigingsniveau op twee gezet (de dreiging is afgenomen en een aanslag is minder waarschijnlijk, nvdr). Op basis van de info die wij aan het OCAD hebben doorgegeven, vind ik dat een correcte inschatting. Er is op dit ogenblik géén dreiging meer van een grootschalige terroristische aanval, zoals we die in maart 2016 gekend hebben. Er is veeleer een dreiging van lone wolves: die vormen nog altijd een potentieel gevaar. En dan heb ik het niet alleen over eenzame wolven uit radicale religieuze milieus, maar ook uit extreemrechtse kringen. 
    
    Merkt u binnen extreemrechts een internationalisering op van contacten? 
    
    
        Boucké:
         Ja, zeker in de grensstreken met Frankrijk zijn er internationale contacten en connecties met groeperingen die extreemrechts gedachtegoed aanhangen. 
    
    Moet België zijn Syriëstrijders terughalen uit kampen in Syrië om ze hier te berechten? 
    
    
        Boucké:
         Dat is een politieke beslissing. Onze rol als inlichtingendienst is politici informeren over de situatie in de kampen. Op dit moment is de situatie daar stabiel. Maar we beseffen goed dat ze plots kan ontvlammen. 
    
    Belgische kinderen groeiden op in het Kalifaat en zitten nu in mensonterende omstandigheden in de kampen in Syrië. Zijn zij tikkende tijdbommen? 
    
    
        Boucké:
         Het kunnen inderdaad tikkende tijdbommen worden. Als we nog een paar jaar wachten, dan bereiken zij de leeftijd waarop ze terroristen kunnen worden. Zeker als we hen achterlaten in die kampen waar radicale ideeën nog heel sterk leven. 
    
    In een nog niet zo ver verleden waren de ADIV en de Staatsveiligheid concurrenten – tot in de straten van Schaarbeek speelde dat. Hoe is de relatie vandaag? 
    
    
        Boucké:
         We werken zeer goed samen, onder meer in het gezamenlijke platform tegen terrorisme. Zelfs de schaduwteams van beide diensten – die stiekem doelwitten achtervolgen – zijn sinds ruim een jaar samengevloeid tot één volledig geïntegreerde ploeg. In 2018 hebben we een eerste samenwerkingsakkoord afgesloten, met daarin dertien projecten. Die houden we regelmatig tegen het licht; één keer per maand zit ik samen met Jaak Raes, de administrateur-generaal van de Staatsveiligheid, en zijn adjunct, Pascal Petry. Nu zijn we een nieuw samenwerkingsakkoord aan het voorbereiden, versie 2.0. Misschien zijn er nog wel nieuwe terreinen waarop we intensief kunnen samenwerken. We evolueren ook naar één gezamenlijk beveiligd communicatiesysteem en één databank. Die Kruispuntbank Veiligheid staat trouwens aangekondigd in het regeerakkoord. 
    
    Gaan we zo niet in de richting van één Belgische inlichtingendienst? 
    
    
        Boucké:
         Nee, daar is geen behoefte aan. Kijk naar de landen rondom ons, de grotere landen in Europa, en naar de overkant van de plas: er is geen enkel land dat maar één inlichtingendienst heeft. Als militaire inlichtingendienst hebben we ook specifieke deskundigheden en andere opdrachten dan de Staatsveiligheid. 
    
    Het regeerakkoord belooft ook een eengemaakt personeelsstatuut voor de Staatsveiligheid, de ADIV en het OCAD, én een beter gezamenlijk opleidingsaanbod. 
    
    
        Boucké:
         Voordeel van zo’n eengemaakt statuut is dat de mobiliteit tussen de drie diensten veel makkelijker zal gaan. Bedoeling is om dat statuut in de loop van volgend jaar rond te hebben. En verder bekijken we hoe we ook de gezamenlijke vorming kunnen opdrijven. Vandaag krijgen alvast de analisten van de drie diensten dezelfde opleiding. Trouwens, er is ook interesse vanuit de academische wereld om samen te werken met de inlichtingendiensten. Momenteel hebben we daarover contact met de Universiteit van Luik. Het idee is dat wij onze expertise zouden inbrengen om studenten te helpen opleiden. 
    
    Met hoeveel buitenlandse inlichtingendiensten werkt de ADIV samen? 
    
    
        Boucké:
         We onderhouden contacten met 120 partnerdiensten. Dat gaat van korte, onregelmatige contacten tot zeer nauwe en bijna permanente contacten. Met zowat de helft hebben we akkoorden afgesloten. Op verzoek van het kabinet-Defensie en het Comité I zijn we die lijst met akkoorden aan het evalueren, om na te gaan of we ze wel allemaal moeten aanhouden. Momenteel zijn er nog geen samenwerkingen stopgezet. 
    
    De samenwerking tussen de ADIV en de Rwandese inlichtingendienst lag al gevoelig. Daar komt nu nog bij dat de Belg Paul Rusesabagina – de held van Hotel Rwanda – zegt door de Rwandese inlichtingendiensten te zijn ontvoerd. 
    
    
        Boucké:
         Dat is veeleer een diplomatiek probleem voor de relaties tussen België en Rwanda dan een probleem voor de inlichtingendiensten. Als wij akkoorden sluiten met buitenlandse diensten, is dat net om de veiligheid van onze burgers in het buitenland te garanderen. Voor de regio van de Grote Meren is Rwanda een zeer belangrijke partner voor ons. Daarom hebben wij een akkoord met de Rwandese diensten. 
    
    Uitgerekend op uw eerste werkdag citeerde The New York Times generaal Nzabamwita, hoofd van de Rwandese inlichtingendienst, die zei dat België had geholpen bij zijn onderzoek naar Rusesabagina. 
    
    
        Boucké:
         Samen met mijn voorganger Claude Van de Voorde hebben we dat toen officieel ontkend, ook in The New York Times. De ADIV heeft Rwanda daar zeker niet bij geholpen, en we hebben er ook geen contact over gehad. 
    
    Heeft de ADIV op zijn minst de Rwandese dienst op het matje geroepen over Rusesabagina? 
    
    
        Boucké:
         Nogmaals, wij zijn niet bezig met diplomatieke betrekkingen tussen landen. Wij hebben de Rwandese partnerdienst nodig om de juiste inlichtingen te krijgen om de veiligheid van onze onderdanen in die regio te garanderen. 
    
    De ADIV was lang gereputeerd om zijn kennis over Congo en Rwanda. Dat hielp zelfs als ruilmiddel om van buitenlandse partnerdiensten andere info te krijgen. 
    
    
        Boucké:
         Ook vandaag hebben we nog altijd een aantal mooie troefkaarten in de hand, die we op tafel kunnen leggen om inlichtingen terug te krijgen van onze partnerdiensten. Die goede informatiepositie in de regio van de Grote Meren hebben we nog altijd. Toen ik de voorbije vijf maanden contact had met grote buitenlandse inlichtingendiensten, was ik aangenaam verrast: ze vinden ons nog altijd een zeer betrouwbare partner en we worden zeker niet als het kleine broertje ontvangen. Onze meerwaarde wordt internationaal erkend. 
    
    De ADIV wordt ook steeds transparanter, een evolutie die al door een van uw voorgangers, luitenant-generaal Eddy Testelmans, was ingezet. 
    
    
        Boucké:
         ADIV-medewerkers hebben de voorbije weken publiek toelichting gegeven bij onze strijd tegen desinformatie over corona en bij de nieuwe spionagesatelliet die we in januari in gebruik namen. Sinds 1 januari heeft de ADIV een eigen Twitteraccount, @SgrsAdiv. En vandaag lanceren we voor het eerst ook een eigen website, www.sgrs.be. Dus ja, we leggen meer transparantie aan de dag. Al zullen we nooit al onze geheimen kunnen prijsgeven.  
    
    ",Knack,https://www.knack.be/nieuws/belgie/nieuwe-topman-philippe-boucke-zet-adiv-op-scherp-willen-ook-offensieve-cyberoperaties-opzetten/article-longread-1704075.html,"We hebben 11 miljoen euro betaald in investeringen en ongeveer 5 miljoen euro in werkings kosten.

Niet alleen formuleerde zijn controleorgaan Comité I een hele waslijst tekortkomingen - van gebrekkige informatiedoorstroming tot gammele IT-infrastructuur - ook intern waren er spanningen tussen en binnen verschillende afdelingen.

Eind 2020 hebben we beslist om ons in te schakelen in het digitaliseringsproject van de Staats veiligheid (dat geleid wordt door de vzw Smals van de omnipresente topambtenaar Frank Robben, nvdr)

Enkele hooggeplaatste inlichtingenofficieren én oudgedienden verzetten zich met hand en tand tegen de nieuwe structuur van de dienst.

Onze inlichtingen rapporten zijn beter dan vroeger; ze bevatten nu informatie zowel over in lichtingenwerk als over contraspionage.
",pdf-knack.pdf,61
6051923.xml,"Zeven minderjarigen brachten na een lockdownfeestje in Kapellen een nacht in het politiecommissariaat en een dag in de cellen van het Antwerpse justitiepaleis door. Was dat echt noodzakelijk? Knack sprak met advocaten, rechters en de Antwerpse gouverneur Cathy Berx. ‘Eigenlijk is dit horror.’ 
    
    ","Hoe coronaregels van chillende jongeren een groep criminelen maken 
    ‘Vrijheidsberoving is een vorm van geweld’ 
    De feiten speelden zich af in Kapellen in het weekend van 13 en 14 februari. Aanvankelijk zouden vier klasgenoten van 14 en 15 jaar oud afspreken bij een meisje dat zonder ouders thuis was. Uiteindelijk waren ze met zeven. Toen vervolgens nóg een groepje van vijf kwam aanbellen, zou het meisje des huizes ze hebben doorgestuurd, omdat ze besefte dat ze dan echt met te veel zouden zijn. 
      ‘Het vermoeden is, maar de politie wil er niet veel over zeggen, dat een van die kinderen boos was en zelf de politie heeft gebeld. Want er waren geen uiterlijke tekenen van een feestje: geen luide muziek, geen fietsen voor de deur. Iets vóór 23 uur is de politie aangekomen en een huiszoeking begonnen’, vertelt strafpleiter Kris Luyckx, die als raadsman optreedt voor een van de minderjarigen. ‘We onderzoeken nog of dat op een legale manier is gebeurd. Je kunt je afvragen of een kind van 14 een geldige toestemming voor een huiszoeking kan geven.’ 
      Toen de politie aankwam, zou een aantal jongeren de tuin zijn ingelopen, wat door de politie als verzet en weerspannigheid is opgevat. Ook werd alcohol aangetroffen en was één jongere naar verluidt aan het overgeven. ‘Maar geen enkel proces-verbaal maakt melding van het feit dat die kinderen dronken waren’, aldus Luyckx. De ouders werden gewaarschuwd en de meesten waren rond half twaalf ter plaatse. ‘Ook de politie ging er van uit dat iedereen naar huis zou mogen. Maar de dienstdoende Antwerpse parketmagistraat zei toen: onmiddellijk verhoren’, vertelt de advocaat. 
      Daardoor moest de politie van Kapellen midden in de nacht zeven jeugdadvocaten zien te vinden, wat heel wat voeten in de aarde had en ook niet helemaal gelukt is. En dat allemaal voor een groepje jongeren die na de zogenaamde afkoelingsweek waren samengekomen om, dixit Luyckx, wat te ‘chillen’. Rond 5 uur ’s ochtends was de laatste tiener aan de beurt. 
      Na de verhoren belde de politie opnieuw met de dienstdoende magistraat om te vragen wat er moest gebeuren. Een zaterdagnacht in het politiecommissariaat was niet voldoende, de tieners moesten die zondagochtend per direct voor de jeugdrechter worden voorgeleid. En ook de jeugdrechter met weekenddienst vond het nodig dat de zeven jongeren allemaal de dag zelf zouden verschijnen, en niet een paar dagen later. Op dat moment stond Luyckx al een van de minderjarigen bij, voor andere jongeren moesten opnieuw jeugdadvocaten met permanentie worden gezocht. 
      De cliënt van Luyckx kwam eerst aan bod en kreeg een taakstraf en huisarrest als sanctie. De andere tieners zaten nog urenlang moederziel alleen in de zogenaamde doorgangscellen voor minderjarigen in het Antwerpse justitiepaleis. ‘Dat zijn cellen, ’ benadrukt Luyckx, ‘daar staan geen dozen Lego of kleurstiften. Pas om zes uur zondagavond kon de laatste naar huis vertrekken.’ 
      In strikt juridische zin zijn er volgens de advocaat dat weekend waarschijnlijk geen fouten gemaakt. Toch vraagt Luyckx – en velen met hem – zich af of we als samenleving niet elk gevoel voor redelijkheid en proportie zijn kwijtgeraakt als we chillende jongeren als een groep criminelen gaan behandelen. Want wat hier gebeurde is, aldus Luyckx, ‘het prototype van een voorleiding van een minderjarige die wordt betrapt terwijl hij ‘s nachts aan het inbreken is’. 
      Uiteraard treft de jongeren schuld. Ze waren met zeven in één huis en dat is een manifeste overtreding van de coronaregels. ‘Maar samen naar een film kijken kun je bezwaarlijk een wild feestje noemen’, vindt de advocaat. 
    
    In de cel 
    Luyckx gaat de sanctie van zijn cliënt aanvechten, omdat hij de straf principieel ongrondwettelijk acht. Dat past in de ruimere discussie die nu woedt over de wettelijke grondslag van de coronamaatregelen, bij afwezigheid van een echte coronawet. De coronamaatregelen komen tot stand via koninklijke en ministeriële besluiten, op basis van een oude wet over de civiele veiligheid. Vervolgens stelt het college van procureurs-generaal samen met de minister van Justitie rondzendbrieven op die naar alle parketten worden verstuurd. Dat zijn eigenlijk praktische handleidingen voor procureurs en magistraten op het terrein, voor de concrete toepassing van die besluiten. ‘Die rondzendbrieven zijn nationaal geldig en binden de parketten’, zegt erevrederechter en justitiewatcher Jan Nolf. 
      De rondzendbrief van het college van procureurs-generaal van midden december vorig jaar bevat een gedetailleerde uitleg over de aanpak van minderjarigen bij inbreuken op de coronamaatregelen. Er valt te lezen dat jongeren ‘zo snel mogelijk’ terug naar huis moeten worden gestuurd en dat voorleiding alleen is aangewezen ‘bij zeer ernstig of herhaald gevaar voor de openbare veiligheid, bijvoorbeeld wanneer een minderjarige het samenscholingsverbod blijft negeren of wanneer een minderjarige spuugt op mensen, of wanneer een minderjarige oproept om de maatregelen niet te respecteren’. 
      Het parket van Antwerpen hanteert al sinds de tweede coronagolf een lik-op-stukbeleid voor lockdownfeestjes. Het is ook heel gebruikelijk dat lokale procureurs eigen accenten leggen, omdat de veiligheidsproblematiek nu eenmaal verschilt per gerechtelijk arrondissement. ‘Maar wat die korpschefs bekokstoven, moet wel vallen binnen het kader van de nationale rondzendbrieven’, zegt Nolf. De manier waarop de minderjarigen uit Kapellen zijn aangepakt, is volgens hem ‘compleet strijdig met de richtlijnen van het college van procureurs-generaal en in mijn ogen dan ook onwettig’. 
      Kristof Aerts, woordvoerder van het parket van Antwerpen, legt uit dat voor verboden lockdownfeestjes de richtlijnen die het Antwerpse parket hanteert op sommige punten inderdaad strenger zijn dan wat het college van procureurs- generaal voorhoudt, ‘maar er wel goed bij aansluiten’. ‘In Antwerpen werden we nu eenmaal al vrij snel geconfronteerd met heel wat lockdownfeestjes: in hotels of in Airbnb’s, met veel alcohol, lachgas, drugs en vaak met een mix van meerderjarigen en minderjarigen. Onze richtlijnen voor lockdownfeestjes dateren van eind oktober, en gingen dus eigenlijk aan de rondzendbrief van het college vooraf. De coronacijfers waren sterk aan het stijgen, de feestdagen kwamen eraan. Er was op dat moment een grote vraag naar afdoende handhaving. Maar onze richtlijnen zijn heel genuanceerd, en er is een ruime bandbreedte waarbinnen de magistraat concrete situaties kan beoordelen. In de zaak van Kapellen hebben wij als parket de strengst mogelijke optie gekozen, dat beseffen we goed.’ 
      Minderjarigen na een lockdownfeestje van hun vrijheid beroven, is ook in Antwerpen niet de standaardprocedure. ‘Voor een magistraat spelen op dat moment een aantal criteria mee’, legt Aerts uit. ‘Het nachtelijke uur, het aantal personen, het gebruik van alcoholische dranken of andere roesmiddelen, de afwezigheid van de ouders, de houding van de jongeren enzovoort. Met die elementen, die de politie ons die zaterdagnacht heeft voorgelegd, moeten wij dan als Openbaar Ministerie aan de slag.’ Toch gaat het Antwerpse parket de eigen richtlijnen nog eens kritisch tegen het licht houden, aldus de parketwoordvoerder. 
      Minderjarigen die betrapt worden op een misdrijf kunnen in ons land net zoals meerderjarigen maximaal 48 uur worden aangehouden, waarna ze voor een rechter moeten verschijnen. ‘Maar het zou goed zijn om na te denken over een specifieke regeling voor minderjarigen’, zegt criminoloog Stefaan Pleysier (KU Leuven). In een onderzoek uit 2019 toonde hij aan dat het echt niet uitzonderlijk is dat minderjarigen na een misdrijf eerst een nachtje ‘in de cel’ doorbrengen. 
      In de case van Kapellen is er ook volgens Pleysier op het eerste gezicht juridisch inderdaad niets aan de hand. ‘Maar je kunt er toch vraagtekens bij zetten, op grond van het Europees Verdrag voor de Rechten van de Mens en het Kinderrechtenverdrag. Daarin staat dat een aanhouding bij kinderen slechts als uiterste maatregel mag en voor een zo kort mogelijke duur. In de zaak van Kapellen kun je je afvragen: was die vrijheidsberoving echt noodzakelijk? Ze hadden de avond zelf een pv kunnen opstellen en die jongeren een dag later naar het jeugdparket laten komen. Vervolgens hadden ze hen eventueel kunnen voorleiden bij de jeugdrechter, als ze dat echt nodig vonden.’ 
      Een inbreuk tegen coronamaatregelen, vindt Pleysier, is toch ‘van een andere orde dan de criminaliteit waarmee we normaal in het jeugdrecht worden geconfronteerd. Ook om die reden had het parket in de zaak-Kapellen overduidelijk tot een andere conclusie kunnen komen.’ 
    
    Horror 
    Ging het parket van Antwerpen met zijn aanpak van de minderjarige coronaovertreders in Kapellen ver over de grenzen van wat nog aanvaardbaar is? De Antwerpse gouverneur Cathy Berx, vindt het een gevoelige kwestie. ‘Het parket van Antwerpen kiest er terecht voor om lockdownfeestjes nooit blauwblauw te laten. Ik vind dit wel een buitengewoon delicate zaak, omdat het gaat om minderjarigen die van hun vrijheid zijn beroofd en werden gescheiden van hun ouders. De richtlijnen op basis waarvan die afwegingen zijn gemaakt, zijn in elk geval goed doordacht, en heel zorgvuldig tot stand gekomen.’ 
      We mogen ook niet vergeten, aldus Berx, dat het parket sinds het begin van de coronacrisis al 3000 dossiers met betrekking tot minderjarigen heeft opgemaakt en dat in de overgrote meerderheid van die dossiers is gekozen voor ‘sensibilisering, hulpverlening, therapie, een cursus over de coronamaatregelen of een gesprek met de jeugdmagistraat’. Slechts in 1 procent van de gevallen, zo laat het Antwerpse parket weten, is een coronadossier met minderjarigen uitgemond in een voorleiding. 
      Cathy Berx staat in de coronacrisis te boek als iemand van de harde lijn, al is het etiket ‘repressief’ haar een gruwel en zit ze met die reputatie verveeld. ‘De coronamaatregelen moeten nu eenmaal worden nageleefd. Eigenlijk is dit horror of minstens buitengewoon moeilijk. Het liefst zou je deze crisis doorkomen zonder strafbepalingen, boetes of sancties. Als vrijheidsminnende ambtenaar en jurist – mijn doctoraat ging over de rechtsbescherming van burgers tegen de overheid – is het heel erg lastig om een schakel te zijn in een keten die de meest vanzelfsprekend gewaande vrijheden van mensen moet beperken in het belang van de volksgezondheid’, zegt ze. ‘Elke uitoefening van geweld, wat een vrijheidsberoving altijd is, blijft problematisch en in deze context des te meer. Daar ben ik me scherp van bewust. Het parket en de politie zijn dat ongetwijfeld ook. 
      Hoewel minderjarige coronaovertreders doorgaans een mildere behandeling te beurt valt, lijkt de politiek toch danig geschrokken van het voorval in Antwerpen – alleen minister van Justitie Vincent Van Quickenborne (Open VLD) bleef consequent de aanpak van het Antwerpse parket verdedigen, bij de CD&V, de SP.A en Groen klonk hoofdzakelijk afkeuring. 
      Ook Christian Denoyelle, Antwerps jeugdrechter en ex-voorzitter van de Hoge Raad voor de Justitie, vindt dat een en ander tot nadenken moet stemmen. ‘Het zou goed zijn’, zegt Denoyelle, ‘als elke magistraat nog eens grondig aan zelfreflectie gaat doen. Over vrijheidsberoving, over wat dat doet met een mens en of er geen alternatieven zijn. Maar die vraag mogen ook de coronabeleidsmakers, namelijk de politici en de virologen, zich stellen. Van inbreuken op coronamaatregelen een misdrijf maken, was een keuze van de wetgever, terwijl er ook andere handhavingsinstrumenten zijn. De verontwaardiging over de zaak in Kapellen past wellicht ook in het groeiende verzet van de bevolking tegen de coronamaatregelen, die de logica en de achtergrond van die maatregelen niet meer begrijpt. En laten we wel wezen: de coronamaatregelen hebben onvoorstelbaar veel kwalijke neveneffecten voor jongeren.’
    
    ",Knack,https://www.knack.be/nieuws/belgie/hoe-de-maatregelen-criminelen-maken-van-chillende-jongeren-vrijheidsberoving-is-vorm-van-geweld/article-longread-1704061.html,"Iets vóór 23 uur is de politie aangekomen en een huiszoeking begonnen', vertelt strafpleiter Kris Luyckx, die als raadsman optreedt voor een van de minderjarigen.

Toen de politie aankwam, zou een aantal jongeren de tuin zijn ingelopen, wat door de politie als verzet en weerspannigheid is opgevat.

Aanvankelijk zouden vier klasgenoten van 14 en 15 jaar oud afspreken bij een meisje dat zonder ouders thuis was. Uiteindelijk waren ze met zeven.

Er valt te lezen dat jongeren 'zo snel mogelijk' terug naar huis moeten worden gestuurd en dat voorleiding alleen is aangewezen 'bij zeer ernstig of herhaald gevaar voor de openbare veiligheid, bijvoorbeeld wanneer een minderjarige het samenscholingsverbod blijft negeren of wanneer een minderjarige spuugt op mensen, of wanneer een minderjarige oproept om de maatregelen niet te respecteren'.

Want wat hier gebeurde is, aldus Luyckx, ‘het prototype van een voorleiding van een minderjarige die wordt betrapt terwijl hij ‘s nachts aan het inbreken is’.
",pdf-knack.pdf,40
6051926.xml,"Toen de NASA vorige week een nieuwe robot op Mars liet landen, zaten de topwetenschappers in het controlecentrum naar goede gewoonte rijen dik. Vooraan in een stoel, ‘als een dirigent die een orkest leidt’: de Colombiaans-Amerikaanse Diana Trujillo.  
      Een exclusief gesprek. 
    
    ","De vrouw die de Perseverance op Mars zette 
    Diana TrujilloAls kind probeerde Diana Trujillo aan het drugsgeweld in het Colombiaanse Cali te ontsnappen door naar de sterren en planeten te kijken. Jaren later emigreerde ze naar de Verenigde Staten en werkte ze zich op tot ruimte-ingenieur bij de Amerikaanse ruimtevaartorganisatie NASA. Trujillo leidde de groep ingenieurs die op 18 februari de robotauto Perseverance op Mars liet landen. Tijdens die operatie presenteerde ze de eerste Spaanstalige uitzending van de NASA. Knack sprak met een vrouw met een ongebreidelde nieuwsgierigheid.  
      Waarom is de missie Mars 2020 Perseverance Rover zo belangrijk voor de mensheid? 
    
    
        Diana Trujillo: De stap die we met de NASA hebben gezet, draait om hoop. We willen een van de belangrijkste vragen van de mensheid beantwoorden: is er leven buiten onze planeet? We gaan met deze robot op Mars op zoek naar microbieel leven. 
    
    Een robot naar Mars sturen, lijkt surreëel. Hoe zetten jullie een idee om naar een missie? 
    
    
        Trujillo: Het idee ontstond acht jaar geleden. Met een groep wetenschappers en ingenieurs begonnen we na te denken over de mogelijkheden. Bij de NASA worden alle projecten als een soort competitie behandeld. Het agentschap beslist dan welke ploegen van wetenschappers, onderzoekers en astronauten de kans krijgen om hun project verder uit te werken. We zijn al bezig aan een volgend project, waarbij we de strijd aangaan met andere ploegen. Het gaat tussen een missie naar Venus, naar een maan van Saturnus of een nieuwe naar Mars. 
    
    Deze missie vergde acht jaar voorbereiding. Je zou het als twee doctoraten kunnen beschouwen. 
    
    
        Trujillo: Hm, fascinerende opmerking. Niemand heeft onze missie zo gedefinieerd, maar eigenlijk klopt de formulering helemaal. Alle studenten van mijn universiteit en mijn vrienden zullen je kunnen zeggen dat een robot of helikopter naar Mars brengen acht jaar dag en nacht werken is. Net zoals je dat zou doen voor een doctoraat of voor een specialisatie in de geneeskunde. Onze missie was een succes omdat wij er met de hele ploeg enorm gepassioneerd aan werken. Wie expert in zijn vakgebied wil worden, moet alles opgeven om zo veel expertise te verwerven. Doordat wij onze missie op een andere planeet uitvoeren, heb je ook nog eens met enorm veel onbekende factoren te maken. De scenario’s zijn nog niet geschreven. Je moet in staat zijn om problemen heel snel op te lossen. Het grote eurekamoment is er pas gekomen na acht jaar van data-analyse, zwoegen en ploeteren. Dus inderdaad, de landing van onze robot op Mars voelde als een doctoraatsverdediging. Onze jury waren kijkers van over de hele wereld. Want deze landing is niet alleen een moment van trots voor ons als wetenschappers van de NASA, maar voor de mensheid. 
      En de volgende dag sta je alweer voor nieuwe uitdagingen. We moeten de robot vragen of hij onderweg schade heeft opgelopen, en of alles werkt. Wij besturen de robot vanaf de aarde en moeten oog hebben voor alle kleine details. Eerlijk, af en toe moet ik mezelf ook even knijpen omdat ik het niet kan geloven: zit ik hier écht een robot op Mars te besturen? 
    
    Hoe ziet een werkdag bij de NASA er uit? 
    
    
        Trujillo: Vaak is het erg slopend. Doorwerken tot twee of drie uur ’s nachts is geen uitzondering. Ik lees papers, schrijf studies en werk aan onze missie. Ik ben ongelooflijk perfectionistisch. Elk woord, elke berekening moet correct zijn. Morgen (zondag 21 februari, nvdr) zal ik alweer op post zijn om alle gegevens die de robot ons stuurt te verzamelen en te analyseren. Maandag geef ik de robot commando’s – samen met mijn collega’s, natuurlijk. 
      Natuurlijk moeten we bij de NASA ook rekening houden met covid-19. De regels zijn streng, om te vermijden dat iemand van ons besmet zou raken en zou uitvallen door ziekte. Daarom worden onze ploegen in tweeën gesplitst. We moeten in aparte ruimtes werken en kunnen alleen digitaal met elkaar communiceren. De ene keer behoor je tot de groep die de commando’s aan de robot geeft, en de andere keer behoor je tot de groep die de analyses maakt. Zodra we op het werk aankomen en de computers opstarten, stroomt de informatie van de robot binnen. Het gaat om audio, video, fotomateriaal, technische gegevens… Bij het begin van de werkdag zeg ik aan mijn team: we hebben 45 minuten om alle informatie te analyseren en te vergelijken met de dag voordien. Als er een probleem ontstaat, moeten we onmiddellijk een analyse maken en naar oplossingen zoeken. Onze wetenschappers zijn natuurlijk ongelooflijk creatief en assertief, maar we zitten wel op Mars. Alles is nieuw. Als je een idee wilt krijgen hoe het er bij ons aan toegaat, kijk eens naar de film Apollo 13. Alle wetenschappers hebben hun eigen plaats. Ze zitten in verschillende rijen: er zijn wiskundigen, fysici, biologen, astronauten, ruimte-ingenieurs, robotici en andere specialisten. Vooraan staat een stoel. Daar zit ik, als een dirigent die een orkest leidt. We werken met drie lichten: groen, geel en rood. Ik vraag dan bijvoorbeeld naar een bepaalde parameter en de wetenschapper in kwestie geeft me via de kleurencode aan hoe het daarmee gesteld is. Als die rood aangeeft, betrek ik er een andere wetenschapper bij en vraag hoe het probleem ontstaan is en hoe het opgelost kan worden. Sommige problemen bestuderen we met de hele groep en als we er als groep niet uitkomen, geven we de informatie door aan de andere groep en vragen we hen om ons te helpen. Zo analyseren we stap voor stap alle informatie die de robot ons bezorgt. Dat is min of meer in mensentaal hoe een complexe organisatie als de NASA werkt. 
    
    Kosmoloog Stephen Hawking vond dat we andere planeten moeten koloniseren om als mensheid te overleven. Hoe belangrijk is het in die context om leven buiten de aarde te vinden? 
    
    
        Trujillo: We moeten beseffen dat de mens nu niet de mogelijkheden heeft om Mars te koloniseren. We kunnen daar nog niet gaan wonen. Met deze missie willen we in de eerste plaats weten of we als menselijk wezen niet alleen zijn in het heelal. Stel dat Mars water heeft gehad en een kleine atmosfeer had. Wat is er dan op die planeet gebeurd? Waarom heeft Mars zo’n afschuwelijke opwarming gekend? De volgende vraag is dan: hoe gebeurde dat? Hoelang is het al aan de gang? Hoeveel tijd hebben wij nog op onze planeet? Wat moeten wij op onze aarde doen om zoiets te voorkomen? Wie weet kan onze missie op Mars helpen om de mens tot andere inzichten te brengen. Kijk naar de coronapandemie. Covid-19 toont nog maar eens hoe kwetsbaar we allemaal zijn. Maar de crisis heeft ook aangetoond dat we op korte termijn enorme gedragsveranderingen kunnen realiseren. Covid heeft ons aan het denken gezet, over thema’s die groter zijn dan onszelf. Kun je je voorstellen wat er zou gebeuren als de Marsmissie zou aantonen dat we niet alleen zijn in het heelal? 
    
    U zei daarnet: de mens kan nu nog niet naar Mars. Maar ooit wel? 
    
    
        Trujillo: Op basis van de gegevens van deze missie willen we het mogelijk maken om de eerste mens naar Mars te sturen. De Perseverance heeft Moxie bij zich, het Mars Oxygen ISRU Experiment. Dat gaat proberen om zuurstof aan te maken op basis van de dunne atmosfeer op Mars, waar minder dan 0,2 procent zuurstof aanwezig is. Dat is een voorwaarde om brandstof te kunnen maken om opnieuw naar de aarde te kunnen vertrekken. 
      Maar goed, vandaag zijn we al ontzettend blij dat we onze robot veilig op Mars hebben laten landen. De landing moest volautomatisch verlopen omdat Mars 200 miljoen kilometer van ons verwijderd is, en er 11 minuten vertraging zit op de communicatie met de aarde. 
    
    U verzorgde de eerste Spaanstalige uitzending van een missie van de NASA. Dat is een grote stap voor de latinogemeenschap. 
    
    
        Trujillo: Voor miljoenen latino’s in de VS en in Latijns-Amerika lijken de gebeurtenissen bij de NASA op een film, iets wat los staat van het echte leven. Zeven jaar lang heb ik geprobeerd om de NASA ervan te overtuigen zijn missies ook in het Spaans uit te zenden, en in augustus kreeg ik groen licht van de algemeen directeur. Ik had gehoopt dat de Spaanstalige betrokkenen bij het project zouden kijken, en eventueel hun familie. Maar nee: 1,7 miljoen kijkers! (op dreef) Ik richtte me tot de ouders. Als ik, Diana Trujillo, dit kan realiseren, kunnen hun kinderen dat ook. En finaal deed ik het ook voor de kinderen die nieuwsgierig naar de sterren kijken en zeggen: ‘Als ik groot ben, ga ik voor de NASA werken.’ Ik wil hun tonen dat een job bij de NASA haalbaar is. Dat ze hun dromen waar kunnen maken. 
    
    Uw bio op Twitter is: ‘Van Cali tot Mars’. Uw privéverhaal lijkt haast even spectaculair als deze ruimtemissie. Tien jaar na uw aankomst in de VS ging u bij de NASA werken. Een job die zelfs weinig Amerikaanse vrouwen uitoefenen. 
    
    
        Trujillo: Ik ben uit Colombia gevlucht voor het geweld dat drugskoning Pablo Escobar in de jaren tachtig en negentig had veroorzaakt in Cali. Ik hoop dat mijn levensverhaal hoop kan bieden voor mensen die het moeilijk hebben. Emigreren is niet vanzelfsprekend. Je laat je familieleden en alles wat je dierbaar is achter. Ik herinner me nog goed dat ik al mijn spullen in een koffer had gepropt, en op de luchthaven dacht: mijn leven zit hierin. Ik was 17 jaar, had 300 dollar op zak, ik sprak geen Engels, en had geen familie of vrienden in Amerika. Ik wist niet waar ik kon wonen, werken, hoe ik aan eten zou komen. Dan leer je prioriteiten stellen: onderdak vinden, ervoor zorgen dat je niet verhongert, en Engels leren. Maar ik wilde ook iemand wórden in Amerika. En kijk: als je hard werkt, kun je niet alleen een aardige positie op deze planeet, maar zelfs op een andere planeet bereiken. In mijn geval op Mars. 
    
    Waar komt uw interesse voor de ruimte vandaan? 
    
    
        Trujillo: Toen ik als kind in Cali woonde, was er veel geweld in de stad. Ik herinner me nog goed hoe, toen ik een jaar of acht was, mijn ouders schreeuwden dat ik op de grond moest gaan liggen of me achter een paal moest verstoppen toen er werd geschoten op straat. (stil) En er waren ook conflicten thuis, in ons gezin. Het waren traumatische jaren. Mijn therapie was dan om ‘s avonds laat in het gras te gaan liggen en naar de sterren te kijken. De combinatie van de geur van het natte gras met de oneindigheid van het heelal, dat gaf me rust. Ik dacht: alles in het heelal is perfect rustig. Daar beweegt niets. Als wetenschapper moet ik nu erg lachen met het idee dat ik ooit dacht dat er daar niets gebeurt, maar goed, dat was mijn eerste fascinatie voor de ruimte. 
      Een tweede stap was mijn verhuizing naar Amerika. Als kind was ik altijd omringd door vrouwen: mijn moeder, tante, grootmoeders. Wat al die vrouwen gemeen hadden, was dat ze hun dromen opgeborgen hadden ten dienste van hun man. Ik ben naar de VS vertrokken met de gedachte: dát zal mij niet overkomen. Ik ga de dromen van alle vrouwen van mijn familie waarmaken. Ik ga Engels leren, mijn middelbare school afmaken en naar de universiteit gaan. En daar de moeilijkste richting kiezen. Ik kwam erachter dat een astronautenopleiding het allermoeilijkste was. Ik ben toen naar de bibliotheek gegaan en heb opgezocht wat je daarvoor moet studeren. ‘Aerospace engineering’, zo bleek. De dag waarop ik afstudeerde, heb ik mijn pa gebeld, en heb hem verteld dat ik bij de NASA zou solliciteren. Hij zei: ‘Even ernstig nu. Jij bent niet slim genoeg om bij de NASA te werken.’ Ik was zo kwaad en ontgoocheld. Maar ik liet me er niet door tegenhouden. Ondertussen belt mijn vader me weleens. Dan zegt hij: ‘Ik ben trots op wat je bereikt hebt.’ 
    
    Tot slot: welke boodschap wilt u aan de lezers van Knack meegeven? 
    
    
        Trujillo: Ik heb in mijn leven zo vaak gehoord: ‘Dat is onmogelijk.’ Ik wil aan de lezers zeggen: zoek uit wat je fijn vindt en laat je droom niet los. Geloof in jezelf. Neem de tijd om je te verdiepen in je passie. Lees en leer van de mensen die eerder je droom hebben bereikt. Soms zul je tot het besef komen dat het toch niet voor jou weggelegd is. Dat is oké. Leren wat je niet fijn vindt, is even waardevol als leren wat je leuk vindt. Maak vooral niet de fout om, als je iets wilt, te weinig moeite te doen om je goed te informeren. Oh, en ik wil nog iets toevoegen voor jonge ouders. Alsjeblief, deel kinderen niet op in jongens en meisjes. Geef hun geen apart speelgoed. Elk kind moet zelf kunnen beslissen wat het wil. Ik ben moeder van twee zonen, ze zijn 5 en 3 jaar. Mijn missie is om mijn kinderen te begeleiden zodat ze zelf hun keuzes kunnen maken. Een wetenschapper moet goed observeren, en voor ouders is het net zo. Bestudeer de mogelijkheden, interesses en kracht van je kind. Help het om zijn droom te bereiken. Zeg niet wat het wel of niet kan doen, maar stimuleer je kind om zelf te exploreren.  
    
    ",Knack,https://www.knack.be/nieuws/wetenschap/diana-trujillo-nasa-stel-je-voor-dat-de-marsmissie-aantoont-dat-we-niet-alleen-zijn-in-het-heelal/article-longread-1704093.html,"Als kind probeerde Diana Trujillo aan het drugsgeweld in het Colombiaanse Cali te ontsnappen door naar de sterren en planeten te kijken.

Jaren later emigreerde ze naar de Verenigde Staten en werkte ze zich op tot ruimte-ingenieur bij de Amerikaanse ruimtevaartorganisatie NASA.

Trujillo leidde de groep ingenieurs die op 18 februari de robotauto Perseverance op Mars liet landen.

We willen een van de belangrijkste vragen van de mensheid beantwoorden: is er leven buiten onze planeet?

Als je een idee wilt krijgen hoe het er bij ons aan toegaat, kijk eens naar de film Maar goed, vandaag zijn we al ontzettend blij dat we onze robot veilig op Mars hebben laten landen.
",pdf-knack.pdf,8
6051929.xml,"Als alles volgens plan verloopt, moeten in mei de meeste 65-plussers en risicogroepen gevaccineerd zijn. Mogen we al dromen van een zomer zonder veel beperkende maatregelen? ‘Als deze epidemie onder controle is, moet je durven loslaten.’ 
    
    ","Waarom we zo bang zijn om te versoepelen 
    ‘Nul risico bestaat niet’ 
    Het vervelende nieuws eerst. Volgens de meest recente statistische modellen van de expertengroep GEMS staan we voor een periode waarin het aantal besmettingen en ziekenhuisopnames opnieuw zal stijgen. Boosdoener zijn vooral de nieuwe varianten. Of die de komende weken voor een derde golf zullen zorgen, hangt ook af van de vraag hoeveel besmettelijker die varianten zijn. Zijn ze 60 tot 70 procent besmettelijker, zoals sommige experts vrezen, dan is die derde golf zelfs met handhaving van de huidige maatregelen onvermijdelijk. Het verklaart waarom alleen al het woord ‘versoepeling’ die experts doet huiveren. Uitzicht op versoepelingen is er volgens de modellen op z’n vroegst vanaf april. 
      Maar er is ook wat hoopgevender nieuws. De lente komt eraan, en samen met die lente zou ook de vaccinatiecampagne wat licht in de duisternis moeten brengen. Zo start volgende maand de eerste echt grootschalige operatie: de vaccinatie van de 65-plussers, samen goed voor twee miljoen Belgen. Helaas, een blitzstart wordt het niet. Voor de maand maart staan er wekelijks tweemaal 58.750 prikken met het Pfizer-Biontechvaccin gepland. Daarnaast zouden er ook nog een goeie 9000 mensen ingeënt worden met het Modernavaccin. Het plan om de 65-plussers al in mei volledig te hebben gevaccineerd, lijkt in dat tempo een verre droom. Maar beterschap is in zicht. In april wordt mogelijk het vaccin van Johnson & Johnson verdeeld. Ons land heeft van dat vaccin, waarvan één prik zou moeten volstaan, 5 miljoen dosissen besteld. ‘Als blijkt dat het vaccin ook geschikt is voor 65-plussers, zou dat een enorme tempoversnelling betekenen’, zegt Joris Moonens van het Vlaamse Agentschap Zorg en Gezondheid. ‘Tegelijk bestaat nog de kans dat het vaccin van AstraZeneca (waarvan ons land 7,5 miljoen dosissen bestelde, nvdr) alsnog werkzaam genoeg wordt bevonden voor 65-plussers. Ook dat zou natuurlijk voor een grote versnelling zorgen.’ 
    
    1920 prikjes per dag 
    Als we in april ook over die vaccins kunnen beschikken, kan het inderdaad snel gaan. Alleen al in Vlaanderen zijn er 95 vaccinatiecentra. In theorie, zo berekende Moonens op verzoek van Knack, zou elk centrum 1920 prikjes per dag moeten kunnen zetten. Dat zou betekenen dat er in totaal dagelijks meer dan 182.000 vaccins kunnen worden toegediend. Een illusoir cijfer, al was het maar omdat het ervan uitgaat dat er straks 24 uur per dag wordt gevaccineerd. Maar het maakt wel duidelijk dat we heel snel het moment kunnen bereiken waarop misschien wel het belangrijkste hoofdstuk in het vaccinatieverhaal achter ons ligt. 
      Hoe kapitaal de bescherming van de 65-plussers is, blijkt glashelder uit de cijfers. Volgens Sciensano zijn er in ons land sinds maart vorig jaar al bijna 22.000 mensen aan de gevolgen van een besmetting met het coronavirus gestorven. In ongeveer 93 procent van de gevallen ging het om een 65-plusser. Dezelfde leeftijdscategorie vormt ook de grote meerderheid als het gaat over ziekenhuisopnames, al zijn de cijfers hier minder uitgesproken. Tijdens de eerste week van november, toen het zorgsysteem even aan de rand van de instorting balanceerde, was 74 procent van de mensen die opgenomen werden zestig jaar of ouder. Omgekeerd lijken jongeren, hoewel niet minder vaak besmet, slechts zelden zwaar onder covid-19 te lijden. Zo was het aantal min 19-jarigen dat in die eerste week van november in het ziekenhuis werd opgenomen goed voor 1,6 procent van het totaal. De kans dat kinderen of jongeren aan een besmetting sterven is tot dusver uiterst klein gebleken. Sinds het begin van de pandemie zijn er 8 min 25-jarigen aan het coronavirus overleden. 
      Mensen die als gevolg van een besmetting in het ziekenhuis belanden, zijn meestal oud. Als ze jonger zijn, kampen ze in veel gevallen met een of meerdere onderliggende aandoeningen. 41 procent van de mensen die vanwege covid-19 in het ziekenhuis opgenomen werden, had een te hoge bloeddruk. 34 procent leed aan cardiovasculaire aandoeningen. 23,5 procent aan diabetes. Meer dan 11 procent kreeg het label ‘obesitas’. 
      Het plan is om ook die groepen nog voor eind mei allemaal te vaccineren. Als de vaccins tijdig worden geleverd, zouden verreweg de meeste kwetsbare Belgen nog voor het begin van de zomer tegen covid-19 gewapend moeten zijn. 
      Over de doeltreffendheid van dat wapen kwamen tot dusver trouwens vooral positieve berichten. Het aantal ziekenhuisopnames van rusthuisbewoners is, sinds de start van de vaccinatiecampagne in de woonzorgcentra, al meer dan gehalveerd. In Israël, waar de grote meerderheid van de zestigplussers inmiddels al is gevaccineerd, worden er vandaag meer jongeren dan ouderen in het ziekenhuis opgenomen. 
    
    Risicopatiënten 
    Het brengt ons bij twee wezenlijke vragen. Is het verantwoord om het gewone leven weer te hervatten als de meeste kwetsbaren zijn gevaccineerd? Of is het, omgekeerd, verantwoord om dat leven op dat ogenblik níét te hervatten? 
      Een aantal experts pleitten vorige week voor voorzichtigheid. ‘Als de 65-plussers en de risicogroepen gevaccineerd zijn,’ vertelde GEMS-voorzitter Erika Vlieghe aan Het Laatste Nieuws, ‘zal de druk op de ziekenhuizen afnemen. Zij zijn het meest kwetsbaar om ziek te worden, en daarom krijgen ze ook voorrang. Maar er zijn ook veertigers, vijftigers en zestigers die officieel niet geboekstaafd staan als risicopatiënten maar het wel zijn.’ 
      In een kort gesprek met Knack verduidelijkt ze dat standpunt. ‘We spreken over risicopatiënten omdat ze meer risico lopen dan iemand anders om ernstig ziek te worden. Maar er zijn ook mensen die niet tot dat profiel behoren, en toch ernstig ziek worden.’ 
      Dat punt wordt ook gemaakt door Eva Van Braeckel, longarts in het UZ Gent. ‘Wij hebben hier nogal wat jonge actieve mensen opgenomen die zichzelf niet als risicopatiënt zagen, maar het in feite wel waren. In veel gevallen ging het over mensen met obesitas. Het is de bedoeling om mensen met gevaarlijk overgewicht straks prioritair te vaccineren, maar je moet ervan uitgaan dat een deel door de mazen van het net zal glippen. Risicopatiënten worden opgespoord via het globaal medisch dossier bij de huisarts. Dat dossier vermeldt, als je obees bent, je BMI. Daarom is het belangrijk dat elke Belg een dossier heeft – ook jonge mensen met enkel overgewicht.’ 
      Volgens dokter Van Braeckel is het vandaag nog niet mogelijk om te bepalen of verregaande versoepelingen mogelijk zijn op het ogenblik dat de meeste kwetsbare mensen gevaccineerd zijn. ‘Daarvoor zitten we nog met te veel onzekerheden. Ik ben hoopvol, maar we weten nog niet zeker in welke mate mensen die gevaccineerd zijn nog voor transmissie kunnen zorgen. Bovendien zitten we met de nieuwe varianten. Het is nog onduidelijk hoeveel besmettelijker die zijn en of ze al dan niet gevaarlijker zijn.’ 
      Volgens Vlieghe komen er, wat dat laatste betreft, ook wel zorgwekkende signalen uit Israël. ‘De meeste zestigplussers zijn daar al gevaccineerd’, zegt ze. ‘Dat resulteert in minder ernstige gevallen en minder ziekenhuisopnames. Tegelijk zie je dat de derde golf zich gewoon doorzet bij min zestigers.’ 
      Verschillende Israëlische bronnen melden ondertussen een stijgend aantal opnames van jonge mensen. Boosdoener is ook hier de Britse variant, die volgens sommige experts behalve besmettelijker ook gevaarlijker zou zijn. Bijkomend probleem is dat de bereidheid bij jongeren om zich te laten vaccineren niet erg groot is. Om hen over te halen worden kosten noch moeite gespaard. Zo werd in Tel Aviv een vaccinatiecentrum neergepoot naast een populaire bar. Wie er zich laat vaccineren, wordt op een drankje getrakteerd. 
    
    Versoepelingsangst 
    Terug naar de belangrijkste vraag. Zijn grote versoepelingen verantwoord als een ruime meerderheid van de kwetsbare Belgen is gevaccineerd? Dat over die vraag nog pittig zal worden gedebatteerd staat vast. Ook binnen de wetenschap bestaat hier geen eenduidige antwoord. Een maand geleden stelde ULB-professor en epidemioloog Yves Coppieters in Knack dat vrijwel alle activiteiten opnieuw toegelaten moeten zijn ‘zodra je zeker weet dat covid-19- patiënten de ziekenhuizen niet meer zullen doen overlopen’. 
      Dokter Van Braeckel spreekt van een lastig, maar wel noodzakelijk debat. ‘Je kunt de maatschappij niet op slot houden tot alle risico’s weg zijn. Op een bepaald ogenblik zul je keuzes moeten maken. Hoeveel overlijdens vinden we acceptabel, en in welke groepen? Daarbij moeten we ook de impact van het aantal covid-19-opnames op de kwaliteit van de niet-covidzorg in rekening brengen. Om een verstandige keuze te maken zullen we, behalve biostatistici, ook gezondheidseconomen en ethici nodig hebben.’ 
      Of die gezondheidseconomen en ethici echt op het debat zullen kunnen wegen, is voorlopig nog maar de vraag. Ignaas Devisch (UGent), hoogleraar in de medische filosofie en ethiek, vreest dat er een soort ‘versoepelingsangst’ in de geesten is geslopen. ‘Ik heb de indruk dat de te vroege versoepelingen in september vorig jaar voor een trauma hebben gezorgd’, zegt Devisch. ‘Dat merk je onder meer aan de huidige communicatie. Als er goed nieuws is over de cijfers, wordt dat toch nog negatief geduid. Alsof men bang is dat goed nieuws zal leiden tot een vraag naar versoepelingen bij de bevolking, waarna onze politici onder die druk zouden zwichten. 
      ‘Ik lees nu dat een vaccinatiegraad van zeventig procent niet meer zou volstaan’, vervolgt Devisch, ‘en dat we pas bij negentig procent echt veilig zijn. Dan vraag ik me af waarom dat niet van meet af aan is gezegd. Bovendien, nul risico bestaat niet. Nu, ik kan wel enig begrip opbrengen voor die terughoudendheid. Geen enkele expert of beleidsmaker wil het verwijt krijgen dat hij of zij verantwoordelijk is voor een nieuwe golf. Maar we mogen toch niet vergeten dat alleen een buitenproportionele toestand buitenproportionele maatregelen rechtvaardigt. Als deze epidemie onder controle is, moet je durven loslaten. Ik merk ook dat er een zekere angst is om dat te bespreken. Je wordt al snel weggezet als lid van de zogenaamde versoepelbrigade. Terwijl we moeten durven spreken over wat deze zomer mogelijk zal zijn. Het feit dat de meest kwetsbaren tegen dan wellicht gevaccineerd zullen zijn, is in dat debat een belangrijk argument.’ 
      Ook professor Devisch verwijst naar Israël, waar het aantal besmettingen drastisch daalt en de druk op de ziekenhuizen steeds lager wordt. ‘Ik weet dat het inmiddels een beladen vergelijking is, maar nog voor de zomer zal er mogelijk een moment komen dat de mortaliteit vergelijkbaar zal zijn met die van een zware griepepidemie zoals we die in 2015 hebben gekend (toen er circa 3000 mensen meer stierven dan gemiddeld, nvdr). Dat gaf toen geen aanleiding tot maatregelen die de sociale vrijheid van iedereen hebben ingeperkt. De vraag naar een normalisering van de sociale contacten op het ogenblik dat we de kwetsbaren hebben gevaccineerd lijkt me gerechtvaardigd. Dat er beperkingen zullen blijven, daar valt over te spreken. Maar om de jonge generatie nog een hele zomer lang te straffen? Dat lijkt, voor zover ik het nu kan inschatten, niet in balans met het risico.’ 
    
    ",Knack,https://www.knack.be/nieuws/belgie/waarom-we-zo-bang-zijn-om-te-versoepelen-nul-risico-bestaat-niet/article-longread-1704095.html,"Volgens de meest recente statistische modellen van de expertengroep GEMS staan we voor een periode waarin het aantal besmettingen en ziekenhuisopnames opnieuw zal stijgen.

'Tegelijk bestaat nog de kans dat het vaccin van AstraZeneca (waarvan ons land 7,5 miljoen dosissen bestelde, nvdr) alsnog werkzaam genoeg wordt bevonden voor 65-plussers.

Volgens dokter Van Braeckel is het vandaag nog niet mogelijk om te bepalen of verregaande versoepelingen mogelijk zijn op het ogenblik dat de meeste kwetsbare mensen gevaccineerd zijn.

Tegelijk zie je dat de derde golf zich gewoon doorzet bij min zestigers.'

Verschillende Israëlische bronnen melden ondertussen een stijgend aantal opnames van jonge mensen.
",pdf-knack.pdf,36
6051938.xml,"Na de militaire staatsgreep rijden tanks door de straten in Myanmar, maar de protesten gaan door. Activist Ko Jimmy vertelt over de strategie van het burgerprotest.
    
    ","
    ‘De mensen zijn niet meer bang’
    Zijn echte naam is Kyaw Min Yu (52), maar in Myanmar is hij bekend geworden als activist Ko Jimmy. In 1988 organiseerde hij mee de studentenopstand tegen het regime van generaal Ne Win. In totaal heeft hij eenentwintig jaar als politieke gevangene in de cel doorgebracht. In 2021 kreeg hij amnestie. Met de groep 88 Generation Students blijft hij strijden voor democratie. 
    
    Hoe staat u tegenover de nieuwe generatie actievoerders in Myanmar? 
    
    
        Ko Jimmy: Ik vind die jongelui fantastisch, en heel intelligent. Ze weten bijvoorbeeld perfect gebruik te maken van moderne communicatietechnologie. Toen Myanmar in 1988 door de generaals werd afgesloten, werden de media door het leger gecontroleerd. We hadden een paar vaste telefoons, verder niets. De wereld had geen idee wat er in Myanmar aan de hand was. Die tijd is voorbij. Alles is nu live te volgen op het internet. De generaals doen niet meer wat ze willen. Dat geeft de mensen moed. Ze zijn niet meer bang. 
    
    In 1988 werd de opstand bloedig neergeslagen door het leger, dat in 2007 even hardhandig optrad tegen de door monniken geleide Saffraanrevolutie. Is het leger nu terughoudender? 
    
    
        Ko Jimmy: Een militaire dictatuur is tot alles in staat. Maar twee zaken spelen in ons voordeel. Ten eerste komen erg veel mensen in Myanmar op straat – het leger is tegen die menigtes nauwelijks opgewassen. En we krijgen meer internationale steun dan ooit. 
    
    Het leger heeft nu de deuren van zijn gevangenissen opengezet en 23.000 gevangenen vrijgelaten. Met welke bedoeling? 
    
    
        Ko Jimmy: Net als in 1988 willen ze de criminelen angst laten creëren. We hebben video’s waarop te zien is hoe ze door militaire vrachtwagens naar de steden worden gebracht om bijvoorbeeld brand te stichten. En zo voor een escalatie van het geweld te zorgen. We moeten ons daarop voorbereiden. De bevolking begint eigen veiligheidstroepen te vormen, straat per straat, buurt per buurt, wijk per wijk. 
    
    Zal het verzet geweldloos blijven? 
    
    
        Ko Jimmy: Ja, het gaat alleen om zelfverdediging. 
      De verkozen afgevaardigden hebben een soort ersatzregering gevormd, die aan de internationale gemeenschap heeft gevraagd om met haar te communiceren in plaats van met de militaire junta. Verder zijn er de acties van burgerlijke ongehoorzaamheid, waarbij ziekenhuispersoneel, overheidsambtenaren, spoorwegarbeiders en mensen uit diverse andere sectoren in staking zijn gegaan, omdat ze niet voor de militaire regering willen werken. Het verzet wordt steeds openlijker, overal in het land komt het tot massale protesten. 
    
    Welke rol spelen de activisten van de 1988-generatie 
      in de huidige opstand? Is uw vrouw, Nilar Thein, ook betrokken? 
    
    
        Ko Jimmy: Wij zijn geen aanvoerders, maar steunen de acties enthousiast. Op dit moment organiseert mijn vrouw de straatprotesten en rekruteert ze influencers zoals filmsterren of kunstenaars. 
    
    Bent u niet bang dat u straks weer opgesloten wordt? 
    
    
        Ko Jimmy: Aung San Suu Kyi (de Myanmarese leider die begin deze maand werd afgezet, nvdr) heeft haar leven gegeven voor het volk en voor het hogere ideaal dat de jonge generatie kan opgroeien in een democratie. Ik zie dat net zo. Of ik daarbij gearresteerd word, is bijzaak. 
    
    ",Knack,https://www.knack.be/nieuws/wereld/ko-jimmy-activist-in-myanmar-de-mensen-zijn-niet-meer-bang/article-normal-1704021.html,"Zijn echte naam is Kyaw Min Yu (52), maar in Myanmar is hij bekend geworden als activist Ko Jimmy.

In 1988 organiseerde hij mee de studentenopstand tegen het regime van generaal Ne Win.

In totaal heeft hij eenentwintig jaar als politieke gevangene in de cel doorgebracht.

De verkozen afgevaardigden hebben een soort ersatzregering gevormd, die aan de internationale gemeenschap heeft gevraagd om met haar te communiceren in plaats van met de militaire junta.

Verder zijn er de acties van burgerlijke ongehoorzaamheid, waarbij ziekenhuispersoneel, overheidsambtenaren, spoorwegarbeiders en mensen uit diverse andere sectoren in staking zijn gegaan, omdat ze niet voor de militaire regering willen werken.
",pdf-knack.pdf,70
6051973.xml,"Huishoudhulp is een essentieel maar in coronatijden allesbehalve veilig beroep, zo blijkt uit het zwartboek van vakbond ABVV.
    
    ","
    ‘Ze pendelen van bubbel naar bubbel’
    In België staan 150.000 huishoudhulpen in voor de schoonmaak bij 1,2 miljoen klanten. Ook het voorbije coronajaar bleven ze aan het werk. Op 26 maart, kort na het afkondigen van de eerste lockdown, bestempelde Vlaams minister-president Jan Jambon (N-VA) hun werk als virusveilig. Poetshulpen opereerden vaak in lege ruimtes, stelde hij. En als klanten toch thuis waren, dan konden die gewoon in een andere kamer gaan zitten. Daar valt veel op af te dingen, zo blijkt uit het zwartboek Huishoudhulpen aan het woord van het ABVV, dat Knack mocht inkijken. 
      Honderd getuigenissen heeft het ABVV via een online meldpunt verzameld. Vele meldingen gaan over klanten die lak hebben aan social distancing en mondmaskers, die familie of vrienden toelaten terwijl de poetshulp aan de slag is, die het niet nodig vinden om te waarschuwen dat ze symptomen hebben of het resultaat van een coronatest verwachten. Maar er zijn ook verhalen over dienstenchequebedrijven, die als werkgevers verantwoordelijk zijn voor veilige arbeidsomstandigheden. Er zijn tekorten aan mondmaskers, handschoenen en handgel, terwijl klachten over onverantwoordelijke klanten niet altijd ernstig worden genomen. Sommige werkgevers zetten huishoudhulpen zelfs onder druk om te gaan werken op plaatsen waar ze zich niet veilig voelen. 
    
    Onder de radar 
    Huishoudhulpen staan met hun brutoloon van 11,50 euro financieel zwak. De angst om klanten te verliezen is groot, werk weigeren uit vrees voor corona betekent geen inkomen. Bovendien zijn heel wat klanten wel degelijk bezorgd en die annuleren zelf opdrachten. Huishoudhulpen worden dan tijdelijk werkloos en ontvangen 70 procent van hun brutoloon. ‘De gemiddelde poetshulp is het afgelopen jaar 20 tot 40 dagen tijdelijk werkloos geweest’, zegt Issam Benali, federaal secretaris van de Algemene Centrale-ABVV. ‘300 à 400 bruto minder per maand, dat tikt serieus aan. Wie dan geen partner heeft met een inkomen, kan geen onveilig werk weigeren. Al hangt het ook af van de regio waar je werkt. Brussel en Wallonië gaven compensaties voor loonverlies, Vlaanderen niet.’ 
      Behalve ongerustheid voor de eigen veiligheid, leeft de angst om het virus zelf te verspreiden. Voltijdse huishoudhulpen bedienen tot tien klanten per week. ‘Hier kan ik onze politici en virologen echt niet volgen’, zegt Benali. ‘Hele sectoren gaan op slot, we leven in bubbels en mogen al maandenlang niet meer op café of restaurant. Maar ze vinden het geen probleem dat 150.000 huishoudhulpen in gevaarlijke omstandigheden van bubbel naar bubbel pendelen, vaak bij klanten die zelf kwetsbaar zijn.’ 
       De vakbonden hebben zowel tijdens de eerste als de twee golf gepleit voor een tijdelijke sluiting, ‘maar door efficiënt lobbyen van de werkgevers is dat niet gelukt’, zegt Benali. Volgens de secretaris heeft de pandemie de structurele problemen uitvergroot. ‘Wantoestanden bleven ook vroeger onder de radar omdat de Sociale Inspectie in deze sector niet werkt, aangezien er niet bij klanten kan worden gecontroleerd. Er is ook een gebrek aan omkadering door de werkgevers. De sector van de dienstencheques is na vijftien jaar volwassen geworden. Hoog tijd dus dat er een volwassen regulering komt.’ 
    
    ",Knack,https://www.knack.be/nieuws/belgie/wie-helpt-de-huishoudhulp-ze-pendelen-van-bubbel-naar-bubbel/article-longread-1704099.html,"In België staan 150.000 huishoudhulpen in voor de schoonmaak bij 1,2 miljoen klanten.

Vele meldingen gaan over klanten die lak hebben aan social distancing en mondmaskers, die familie of vrienden toelaten terwijl de poetshulp aan de slag is, die het niet nodig vinden om te waarschuwen dat ze symptomen hebben of het resultaat van een coronatest verwachten.

Sommige werkgevers zetten huishoudhulpen zelfs onder druk om te gaan werken op plaatsen waar ze zich niet veilig voelen.

Voltijdse huishoudhulpen bedienen tot tien klanten per week.

Maar ze vinden het geen probleem dat 150.000 huishoudhulpen in gevaarlijke omstandigheden van bubbel naar bubbel pendelen, vaak bij klanten die zelf kwetsbaar zijn.'
",pdf-knack.pdf,16
6052082.xml,"De ene beurshype – Tesla – koopt de andere – bitcoin. Dat voedt de speculatie dat veel bedrijven snel zullen volgen. Zo’n vaart loopt het niet. “Voor een doorsneebedrijf is investeren in bitcoin een luxeprobleem dat nu niet aan de orde is.” 
    
    ","Grote cashoverschotten zetten niet aan tot meer risico 
    Elon Musk: ‘Koop bitcoin’. Belgische bedrijven: ‘Nee, bedankt’ 
    Tesla, de grootste producent van elektrische wagens, zond deze maand een schokgolf door de financiële wereld met het nieuws dat het voor 1,5 miljard dollar bitcoins heeft gekocht. De bitcoin is de bekendste digitale munt, een stukje unieke code die volgens de ene believer een nieuwe vorm van geld is en volgens de andere het nieuwe goud. De aankondiging bracht een verse rally van de cryptomunt op gang tot boven 50.000 dollar, ook al omdat een aantal grote institutionele beleggers net zo goed de bitcoin omarmden. Yahoo Finance berekende dat Tesla mogelijk al meer winst gemaakt heeft met zijn bitcoin dan met de verkoop van elektrische wagens, op papier althans. 
      Dat Tesla bitcoins koopt, roept heel wat vragen op. Critici vinden dat topman Elon Musk zich bezondigt aan marktmanipulatie, onder meer door eerst #bitcoin toe te voegen aan zijn Twitter-profiel. Er wordt ook reikhalzend uitgekeken of andere bedrijven het voorbeeld van de flamboyante zakenman zullen volgen. 
    
    Munt met een geurtje 
    Tesla vulde zijn positie in bitcoin nog aan met de mededeling dat het de digitale munt wil aanvaarden als betaling voor zijn wagens. Dat vuurt bij de voorstanders het geloof aan dat de bitcoin breed ingang zal vinden als betaalmiddel. Maar ondanks wat lokale experimenten is er weinig vooruitgang op dat vlak. Breed gedragen is de bitcoin nog lang niet, ondanks de hypes die er zijn geweest. 
      Daar zijn goede redenen voor. Hoe kan een bedrijf bijvoorbeeld zijn prijs en zijn marge berekenen in een munt die dagelijks bokkensprongen maakt? Het is geen toeval dat de centrale banken in de eerste plaats prijsstabiliteit nastreven. Dat maakt het economische leven een stuk gemakkelijker. Daarnaast hangen aan de bitcoin heel wat praktische bezwaren vast, zoals het beperkte aantal transacties dat op de onderliggende blockchain verwerkt kan worden en de energie die dat vergt. 
      En dan is er nog dat duistere kantje van cryptomunten. “Als je een Tesla verkoopt in bitcoin, waar komt dat geld dan vandaan?” vraagt Axel Funhoff, professor advanced finance and corporate finance aan de Antwerp Management School. “Aan grote transacties in digitale munten hangt vaak een geurtje. Typisch gaat het om illegaal geld, want in tegenstelling tot dollars zijn bitcoins niet traceerbaar. Ik vraag me echt af welke klanten je aantrekt die je anders niet zou hebben door je product in bitcoin te verkopen.” 
    
    Tussen hamer en aambeeld 
    Kijken we verder dan de bitcoin-move van Tesla, dan snijdt Musk onbedoeld wel een heel actueel thema aan: cash. “Bedrijven zijn daar nog nooit zo mee bezig geweest als vandaag”, meent Klaas Mulier, professor corporate finance aan de UGent. “Sommigen zijn noodgedwongen gesloten en hebben dus geen inkomsten, terwijl hun kosten wel doorlopen. Zo stroomt er heel wat cash weg, zeker in de meest getroffen sectoren. Maar ook wie geen cashproblemen heeft, is ermee bezig, want sinds begin dit jaar rekenen steeds meer banken de negatieve rente die ze krijgen bij de centrale bank, door aan hun klanten.” 
      Hilde De Troyer, directeur private banking voor ondernemers bij BNP Paribas Fortis, beaamt dat het thema leeft. “De jongste jaren waren de bedrijven door de lage rente bereid wat meer risico te nemen, maar door corona zijn ze weer voorzichtiger geworden. Ze vragen zich af of ze hun cash wel kunnen missen. Eigenlijk zitten ze tussen hamer en aambeeld: ze willen beleggen, want op cash moeten ze steeds vaker betalen, maar door corona is de toekomst hoogst onzeker en dus moeten ze wat voorzichtiger zijn.” 
      De cash van bedrijven is niet alleen actueel, het gaat ook om gigantische bedragen. Beleggers in bitcoin kijken vooral verlekkerd naar de cashbergen die de grote techbedrijven hebben opgestapeld (zie grafiek De Himalaya aan cash bij big tech). Sommige van die groepen lijken vooral assetmanagers geworden, die zijdelings ook nog iets met technologie doen. Als ze een fractie van hun cash in bitcoin stoppen, volgt de koers wellicht de Space X-raketten van Musk. 
      Maar ook op de beurs van Brussel hebben heel wat ondernemingen stevige buffers opgebouwd, blijkt uit een overzicht van de bedrijven die het beurshuis KBC Securities opvolgt (zie tabel De Ardennen aan cash in Brussel). Dat gaat ook op voor de brede economie. Mulier: “Op de balansen van de Belgische bedrijven staat veel cash. Volgens de laatst beschikbare cijfers bij de Nationale Bank ging het om 160 miljard euro.” 
      Corona heeft daar wel een stevige hap uit genomen. Mulier verwijst naar een raming van de Nationale Bank, waarin berekend werd dat er aan het einde van de zomer van vorig jaar al 20 miljard cash verdwenen was. “Zonder overheidsmaatregelen was dat wellicht veel meer geweest”, klinkt het. 
    
    Toch maar voorzichtig... 
    Vooral grote bedrijven durven te beleggen, tot de helft van hun cashreserve. Kleine bedrijven houden gemiddeld dubbel zoveel cash aan (16 in plaats van 8% van hun balanstotaal) en beleggen in verhouding minder (beide 4% van het balanstotaal) “Grote bedrijven beschikken over ongebruikte kredietlijnen die ze nog kunnen aanspreken. Kleine bedrijven kunnen minder makkelijk bij de banken terecht en moeten dus meer cash aanhouden voor onverwachte gebeurtenissen”, duidt Mulier de cijfers van de Nationale Bank. 
      Net als voor kleine beleggers staan ook voor beleggende bedrijven heel wat oude zekerheden op losse schroeven. In het verleden volstond het geldreserves te parkeren in zogenoemde geldmarktfondsen. Die beleggen in veilige en vlot verhandelbare obligaties, waardoor het geld snel opvraagbaar is en toch wat opbrengt. Maar de lage rente staat dat rendement in de weg. 
      Volgens Hilde De Troyer moet een bedrijf dat enig rendement wil halen, eerst uitmaken hoeveel geld het structureel kan missen voor een periode van vijf tot tien jaar. Vervolgens moet het een risicoprofiel opmaken. “Bedrijven moeten goed nadenken welke risico’s ze willen nemen. Want ze hebben natuurlijk verantwoordelijkheden, bijvoorbeeld tegenover hun werknemers.” Een ander heikel punt is de fiscaliteit. “Je kunt een interessante belegging hebben die voor een vennootschap fiscaal toch niet optimaal is”, aldus De Troyer. 
      Bedrijven houden deels cashreserves aan omdat het fiscaal interessant kan zijn geld in de onderneming te houden, denk maar aan de liquidatiereserve. Dat is typisch het geld dat voor de lange termijn opzijstaat. Bedrijven die dat spaarpotje heel defensief willen beleggen, kunnen investeren in een tak26-verzekering, aldus De Troyer. “Die waren vorig jaar in ons aanbod goed voor een rendement van 1,7 procent.” Aan de andere kant van het risicospectrum kunnen ondernemingen in aandelen beleggen via zogenoemde DBI-fondsen (definitief belaste inkomsten). Die fondsen zijn fiscaal aantrekkelijk, omdat de meerwaarde op aandelen die daarin aan de DBI-voorwaarden voldoen, niet wordt belast. “Zo kun je een wereldwijd gespreide portefeuille opbouwen en ten volle meegenieten van de prestaties van de aandelenmarkten. Maar dat is alleen voor een bedrijf dat zijn geld echt een tijd niet nodig heeft”, stelt De Troyer. 
    
    ... of toch maar bitcoin? 
    De vraag is of de Belgische bedrijven in de slipstream van Tesla overwegen hun cash ook deels in bitcoin te beleggen. In een interview met de krant De Standaard was Roland Duchâtelet, de oprichter van de chipfabrikant Melexis, bijzonder duidelijk: “Musk die met Tesla 1,5 miljard dollar aan bitcoin koopt, dat is er totaal over. Het doet denken aan Lernhout & Hauspie.” Volgens de ondernemer zou hij van zijn auditor een rapport van slecht bestuur krijgen, mocht hij zich aan bitcoins wagen met Melexis of zijn zusteronderneming X-Fab. 
      Duchâtelet krijgt bijval van Axel Funhoff van de Antwerp Managment School. “Een management krijgt een mandaat van zijn aandeelhouders. Bij Tesla is dat elektrische wagens bouwen. Als er cash te veel is in de onderneming, moet dat eigenlijk terugvloeien naar de aandeelhouders. Het maakt dus niet uit of de bitcoin stijgt of daalt, Musk heeft niet het mandaat om geld in bitcoin te steken. Maar hij heeft natuurlijk een andere status dan een gewone ondernemer.” Volgens Funhoff kunnen managers maar beter geen voorbeeld nemen aan de Tesla-oprichter. “Een financieel directeur verliest zijn baan niet als hij te veel cash aanhoudt, wel als hij door een risicovolle belegging veel geld verliest.” 
      BNP Paribas Fortis krijgt weinig vragen van bedrijven over de bitcoin, getuigt De Troyer. “We merken dat veel ondernemingen bedenkingen hebben. Belgen blijven toch eerder conservatief. Wij beschouwen het tot vandaag ook niet als een belegging.” 
      Professor Klaas Mulier gelooft niet dat Musk veel navolging krijgt bij Belgische bedrijven. “Het idee van cash is een reserve aan te leggen voor wanneer het nodig is. De bitcoin is daarvoor veel te risicovol en de koers te volatiel. Die kan zomaar met 50 procent dalen. Wat als je dat geld net dan nodig hebt?” 
      Mulier besluit dat het bitcoinvraagstuk bij de meeste bedrijven vandaag niet speelt. “80 tot 90 procent van de ondernemingen heeft hun cashreserves zien dalen door de coronacrisis. 25 procent heeft zelfs geen cashreserve meer. Bedrijven zullen in dit klimaat niet snel in bitcoin beleggen. Voor een doorsneebedrijf is in investeren in bitcoin een luxeprobleem dat nu niet aan de orde is.” 
    
    ",Trend magazine,https://trends.knack.be/economie/bedrijven/waarom-belgische-bedrijven-niet-meteen-investeren-in-bitcoin/article-longread-1704595.html,"Kijken we verder dan de bitcoin-move van Tesla, dan snijdt Musk onbedoeld wel een heel actueel thema aan: cash.
Beleggers in bitcoin kijken vooral verlekkerd naar de cashbergen die de grote techbedrijven hebben opgestapeld (zie grafiek Maar ook op de beurs van Brussel hebben heel wat ondernemingen stevige buffers opgebouwd, blijkt uit een overzicht van de bedrijven die het beurshuis KBC Securities opvolgt (zie tabel Corona heeft daar wel een stevige hap uit genomen.
De vraag is of de Belgische bedrijven in de slipstream van Tesla overwegen hun cash ook deels in bitcoin te beleggen.
""Een management krijgt een mandaat van zijn aandeelhouders. Bij Tesla is dat elektrische wagens bouwen. Als er cash te veel is in de onderneming, moet dat eigenlijk terugvloeien naar de aandeelhouders. Het maakt dus niet uit of de bitcoin stijgt of daalt, Musk heeft niet het mandaat om geld in bitcoin te steken. Maar hij heeft natuurlijk een andere status dan een gewone ondernemer.""
""80 tot 90 procent van de ondernemingen heeft hun cashreserves zien dalen door de coronacrisis. 25 procent heeft zelfs geen cashreserve meer. Bedrijven zullen in dit klimaat niet snel in bitcoin beleggen. Voor een doorsneebedrijf is in investeren in bitcoin een luxeprobleem dat nu niet aan de orde is.""",Pdf Trend 2.pdf,26
6052155.xml,"TikTok is in een mum van tijd uitgegroeid tot de machtigste uitdager van Facebook en Google. En de opmars van TikTok en zijn Chinese eigenaar Bytedance is nog maar net begonnen, zegt Matthew Brennan, een Britse expert in Chinese techbedrijven. “Bytedance zal zeker nieuwe apps introduceren in het Westen.” 
    
    ","Het spectaculaire succes van de videoapp TikTok 
    ‘WeChat was te laat in het Westen, TikTok niet’ 
    Delhaize meldde onlangs dat de fetakaas in verschillende supermarkten was uitverkocht, omdat mensen massaal een pastareceptje wilden uitproberen dat een Finse hobbykok op TikTok had geplaatst. TikTok is een fenomeen dat zich overal in het Westen laat voelen. Het is het internationale broertje van de videoapp Douyin, dat zich op China richt. Samen zouden beide apps in amper vier jaar meer dan 1,2 miljard gebruikers hebben verzameld. In België zouden er al meer dan 2 miljoen TikTok-gebruikers zijn, die minstens één keer per maand inloggen om korte filmpjes te bekijken of op te nemen. De apps zijn de goudhaantjes van Bytedance, een Chinese techgigant die acht jaar geleden werd opgericht en een omzet van 20 miljard dollar zou draaien. Matthew Brennan, een Britse expat en consultant in China, schreef vorig jaar met The Attention Factory een boek over de spectaculaire doorbraak van Bytedance. Het kwam uit voordat de Amerikaanse president Donald Trump TikTok in de ban sloeg. Zijn opvolger Joe Biden liet vorige week weten dat het TikTok-dossier even in de diepvriezer wordt gestopt als onderdeel van een ruimere analyse over de macht van Chinese techgiganten. Ook in China neemt de overheid Alibaba en andere internetreuzen meer in het vizier, maar volgens Brennan hoeft Bytedance niet veel te vrezen. “De Chinese overheid heeft de lokale techgiganten lang hun gang laten gaan, maar dat is nu voorbij. Ze beseft dat ze te groot zijn geworden en wegen op de groei in verschillende sectoren. Bedrijven zoals Alibaba zijn een veel grotere spil in de Chinese economie, als e-commerceplatform en verwerker van allerlei transacties. Ze hebben een grotere impact dan Bytedance. Zeg nooit nooit, maar Douyin en TikTok worden niet als een even groot systeemrisico gezien.” 
    
    De Chinese overheid wordt wel strenger in haar censuur. 
    
    
        MATTHEW BRENNAN. “Sociale media liggen heel gevoelig voor de Chinese overheid. Ze legt al lang censuur en andere beperkingen op om de informatiestromen op de onlineplatformen te controleren. Bytedance heeft door de jaren al veel content moeten weghalen bij Douyin en andere apps. Sommige apps heeft het zelfs moeten opdoeken en voor andere overtredingen kreeg het zware boetes. Het zal regelmatig tikken krijgen en dat zal veel media-aandacht veroorzaken. Maar de financiële resultaten van het bedrijf lijden niet onder de politieke druk in China.” 
    
    WeChat probeerde tevergeefs het Westen te veroveren. TikTok slaagt daar wel in. 
    
    
        BRENNAN. “WeChat was te laat in het Westen, TikTok niet. WhatsApp had al de hele markt naar zich toegetrokken. Voor TikTok was Musical.ly populair bij westerse tieners. Die app focuste op het playbacken van korte muziekfragmenten. TikTok nam die concurrent over en smolt de apps samen. Het nieuwe TikTok mikte ruimer: grappige en korte filmpjes, en ook de lipsync-video’s. 
      “Bytedance was een van grootste adverteerders op Facebook bij de herlancering van TikTok in 2018. Het spendeerde miljarden om de app te promoten en het investeerde in westers talent. In Silicon Valley huist het in het oude gebouw van WhatsApp. Veel personeelsleden komen van Facebook. Ze worden er beter betaald. Dat is het handelsmerk van Yiming Zhang, de CEO van Bytedance. Ook in China staat het bedrijf bekend als de beste betaler.” 
    
    TikTok zou een superieur algoritme hebben om de stroom aan video’s te personaliseren. 
    
    
        BRENNAN. “TikToks expertise is zeker van wereldklasse, maar Google en Facebook hebben dat zeker ook in huis. Het grote verschil is de aard van de app. Een clipje op TikTok duurt 15 seconden. De gebruiker maakt elke keer een keuze: je kijkt of je swipet naar een andere video. In een sessie van 45 minuten passeren honderden video’s. Dan heb je de software honderden keren getraind in wat jij leuk vindt. Vergelijk dat met YouTube of Netflix, met langere video’s. Zij kunnen in dezelfde tijdspanne veel minder informatie verzamelen.” 
    
    Zijn grote concurrent in China, Kuaishou, heeft met een succesvolle beursgang zijn oorlogskas aangevuld. Moet Bytedance zich zorgen maken op de Chinese thuismarkt? 
    
    
        BRENNAN. “Kuaishou is afgetekend de tweede, maar TikToks zusterapp Douyin blijft met een ruime voorsprong de marktleider. Bytedance heeft ook veel betere winstmarges.” 
    
    Douyin zet meer in op e-commerce dan op onlinereclame. TikTok zou dat voorbeeld volgen. 
    
    
        BRENNAN. “E-commerce was voor internetbedrijven in China altijd belangrijker dan onlinereclame. De logistiek in China is heel goed ontwikkeld. Het kost bijna niks om iets over een lange afstand te versturen. Bytedance zal zeker ook in andere landen op e-commerce inzetten. Dat heeft overal een duw gekregen. Maar het wordt moeilijk het succes in China te evenaren. Die markt is er echt voor gemaakt. Niet alleen vanwege de goede logistiek, maar ook door de bevolkingsdichtheid. De meeste mensen in de steden wonen in appartementsblokken. Dat maakt leveringen nog efficiënter. 
      “Het bedrijf zal onlinereclame niet verwaarlozen, zeker omdat adverteerders in het Westen smachten naar een alternatief voor het duopolie van Google en Facebook. Advertenties bij zoekresultaten zijn nog altijd de meest efficiënte vorm van onlinereclame. Surfers hebben met hun zoekopdracht al hun interesse getoond en zijn daardoor gemakkelijker te converteren naar klanten. Bij advertenties op sociale media is die conversie wat zwakker. Bovendien zetten adverteerders ook online steeds meer in op reclame om mensen met nieuwe producten en merken  te laten kennismaken. TikTok kan voor dat doel heel gepersonaliseerde videoreclame aanbieden, met een hoog rendement.” 
    
    TikTok is een hype. Moet het voor een terugval vrezen wanneer het niet meer als de hippe app wordt gezien? 
    
    
        BRENNAN. “In het Westen en in China heeft die cyclus zich al verschillende keren voltrokken met sociale media (bijvoorbeeld Myspace en Facebook, nvdr). TikTok hoeft niet echt te vrezen voor irrelevantie. Het is meer een videoplatform dan een netwerk, zoals YouTube. Het is onvermijdelijk dat een nieuwe generatie jongeren kiest voor een ander platform. YouTube heeft zeker last van een uitstroom naar TikTok, maar dat hoeft niet zo’n grote impact te hebben. YouTube is ook uitgegroeid tot een videoplatform met een brede positionering. Bovendien zal Bytedance ook zeker met nieuwe apps experimenteren, om jonge gebruikers op een andere manier aan zich te binden. 
      “Zo is TikTok ook ontstaan. Apps voor korte video’s bestonden al. Bytedance vond de beste insteek en kon zijn concurrenten overtroeven. Het zal blijven proberen om te zien of ergens potentieel in zit. Het zal dat in de eerste plaats in China doen. Bytedance is heel behoedzaam in het Westen, zeker sinds Donald Trump de app bijna had verboden. Het zal nog even de kat uit de boom kijken, tot het voelt dat het weer in een stabielere politieke omgeving zit. Bytedance zal zeker nieuwe apps introduceren in het Westen.” 
    
    ",Trend magazine,https://trends.knack.be/economie/magazine/wechat-was-te-laat-in-het-westen-tiktok-niet/article-normal-1704591.html,"TikTok is in een mum van tijd uitgegroeid tot de machtigste uitdager van Facebook en Google.                                                                                                                                                                                                                                                                                                      Voor TikTok was Musical.ly populair bij westerse tieners. Die app focuste op het playbacken van korte muziekfragmenten.                                                                                                                                                                                                                                                         TikTok nam die concurrent over en smolt de apps samen. Het nieuwe TikTok mikte ruimer: grappige en korte filmpjes, en ook de lipsync-video's.                                                                                                                                                                                                                          Apps voor korte video's bestonden al.                                                                                                                                                                                                                                                                                                                                                                                                         Bytedance vond de beste insteek en kon zijn concurrenten overtroeven.",Pdf Trend 2.pdf,30
6052160.xml,"Na CEO Charles Bouaziz en interim-CEO Thierry Navarre is de Baskische Esther Berrozpe Galindo aan de beurt om de beursgenoteerde luierfabrikant Ontex weer vlot te trekken. De nieuwe CEO wil vooral het vertrouwen herstellen en de geloofwaardigheid van het bedrijf weer opkrikken. “Dat kan alleen door resultaten te boeken”, zegt ze. 
    
    ","Nieuwe CEO Esther Berrozpe werkt aan de ommekeer van de luierfabrikant Ontex 
    ‘Ontex staat niet dicht bij het bankroet’ 
    Esther Berrozpe Galindo leidt sinds begin dit jaar de luierfabrikant Ontex, waar ze sinds mei 2019 bestuurslid was. De ervaren topmanager was actief in Noord-Amerika, Europa, het Midden-Oosten en Afrika, en heeft ervaring met turnarounds. In juni verhuist ze met haar gezin van Italië naar Brussel. De tijd dringt. Onlangs verlaagde het ratingbureau Moody’s de kredietwaardigheid van Ontex, met een negatieve outlook. De luierfabrikant trok in 2014 voor de tweede keer naar de beurs, tegen 18 euro per aandeel. Nu schommelt de koers rond 9 euro. 
    
    Waarom was u kandidaat om het kwakkelende Ontex te leiden? 
    
    
        ESTHER BERROZPE. “Ik ben ervan overtuigd dat dit bedrijf het beter kan doen. We hebben een sterke basis om op te bouwen, maar er moet veel veranderen. Dit bedrijf moet door een belangrijke transformatie worden geleid. Ik heb dat eerder gedaan, onder meer bij Whirlpool. Ik weet wat er moet gebeuren. Daarom dacht ik dat ik het beter zelf kon doen, in de plaats van als een observator aan de kant te blijven staan.” 
    
    Hoe wilt u de turnaround bij Ontex aanpakken? 
    
    
        BERROZPE. “We moeten focussen op verschillende domeinen. We moeten eerst onze productenportfolio vereenvoudigen. Ontex is actief op verschillende geografische markten en het werkt met diverse businessmodellen. We zullen keuzes maken. Ten tweede moeten we onze klanten weer centraal stellen. Ontex stond bekend voor zijn sterke relaties en partnerschappen met de retailers. Door onze internationale expansie zijn we dat wat verloren. We moeten meer tijd met de klanten spenderen en minder tijd in meetings. 
      “Een derde punt is productinnovatie. We hebben een sterke technologische knowhow, maar ons innovatiebeleid is niet goed genoeg. De wereld verandert heel snel en ik ben er niet zeker van dat Ontex de trends goed heeft opgevolgd. 
      “Ten slotte moeten we het operationele verbeteren. We maken onvoldoende gebruik van onze schaal, om tegen de beste kostprijs en met de beste kwaliteit en service te produceren. We moeten efficiënter worden. Daar ligt een grote kans voor Ontex. Ontex heeft een sterke bedrijfscultuur, maar we moeten ook aandeelhouderswaarde creëren. Onze opdracht is waarde voor al onze stakeholders te scheppen.” 
    
    Hoe zult u dat doen? 
    
    
        BERROZPE. “We pellen de ui en we zullen alle lagen onder de loep nemen. In juni wil ik daarmee klaar zijn en dan zullen we communiceren over de strategie en onze ambitie voor de toekomst. Sommige beslissingen zullen uiteraard vroeger vallen.” 
    
    U moet keuzes maken. Zijn er taboes? 
    
    
        BERROZPE. “Alles is mogelijk. We kijken naar alle aspecten van de business: geografie, businessmodellen, klanten. We kijken naar de groeimogelijkheden en hoeveel inspanning het kost om daar te geraken. We zullen bepalen welke delen van onze activiteiten strategisch zijn. Die moeten we behouden en misschien moeten we voor andere delen alternatieven zoeken.” 
    
    Ontex heeft een hoge schuldratio. Is er financiële ruimte om te investeren de komende jaren? 
    
    
        BERROZPE. “De schuldratio is te hoog. We moeten de financiële structuur van het bedrijf verbeteren. Het is een complexe puzzel. Ontex genereerde niet voldoende cash. De cash is gebruikt om de groei te verzekeren en niet om de schulden te verkleinen. Dat wordt een belangrijke focus voor mij.” 
    
    Ontex moet op zoek naar groei en meer winst om aandeelhouderswaarde te creëren. 
    
    
        BERROZPE. “We moeten focussen en heel duidelijk zijn over waar we willen groeien. De incontinentieproducten voor volwassenen bijvoorbeeld zijn goed voor 35 procent van onze business. Dat is een groeimotor voor het bedrijf. In de komende tien jaar komt er een half miljard mensen bij in de leeftijdscategorie die deze producten nodig heeft. We moeten ook marktaandeel terugwinnen van onze concurrenten. Daarvoor moeten we een efficiëntere onderneming worden met een lagere kostenbasis. Een andere zakenkans is de Noord-Amerikaanse markt, waar we de laatste jaren met dubbele cijfers groeien. Daarom bouwen we een fabriek in North Carolina.” 
    
    U wilt marktaandeel terugwinnen, maar de concurrentie is loodzwaar. 
    
    
        BERROZPE. “Ik ben niet bang van de concurrentie. Concurrentie daagt je uit om altijd voor de beste oplossing te gaan. Ontex is drie keer groter dan onze achtervolgende concurrent. We moeten meer gebruikmaken van dat schaalvoordeel.” 
    
    Sinds de beursintroductie in 2014 is de helft van de beurswaarde verdwenen. Hebben uw voorgangers foute keuzes gemaakt? 
    
    
        BERROZPE. “Ontex heeft zijn beloftes niet waargemaakt en het bedrijf is daar zwaar voor afgestraft. Om het vertrouwen van de financiële markten terug te winnen, moeten we een duidelijke strategie en realistische ambities hebben. We moeten de verwachtingen managen en de geloofwaardigheid van het bedrijf weer opbouwen. Dat kan alleen door resultaten te boeken. 
      “Er zijn ook harde feiten. Er is veel geïnvesteerd in de internationale expansie, maar er was geen return. Onze organische omzetgroei ligt lager dan die van onze concurrenten. We hebben onze marge niet kunnen optrekken. Er is onvoldoende gesnoeid in de kosten. En alle geleverde inspanningen zijn weggeveegd door de tegenwind van de grondstoffenprijzen en de valutaschommelingen. Er was op een bepaald moment ook onzekerheid over de strategie. 
      “Vandaag zie ik veel mogelijkheden om het beter te doen. De koers van het aandeel kan gemakkelijk verdubbelen. Maar we hebben een heldere strategie nodig. Ik heb al met veel stakeholders gepraat. Ik heb niets nieuws geleerd, maar de uitdagingen zijn nog groter dan ik dacht. Het zal tijd vergen om ze aan te pakken. Zodra we resultaten boeken, kan het tij snel keren. Ontex staat niet dicht bij het bankroet.” 
    
    U bent de nieuwe CEO, u moet optimistisch zijn? 
    
    
        BERROZPE. “Je moet een vechter zijn om deze situatie aan te pakken. Ik ben een vechter. Ik heb altijd moeten vechten om iets te bereiken. Ik moest gaan werken om mijn universitaire studie te betalen. Ik ben bescheiden, maar ik ben ervan overtuigd dat we dit kunnen. We komen er wel.” 
    
    Bij het ter perse gaan waren de jaarresultaten voor 2020 nog niet bekendgemaakt. U kunt ze nalezen op Trends.be. 
    
    ",Trend magazine,https://trends.knack.be/economie/bedrijven/ceo-esther-berrozpe-galindo-ontex-staat-niet-dicht-bij-het-bankroet/article-longread-1704513.html,"Esther Berrozpe Galindo leidt sinds begin dit jaar de luierfabrikant Ontex, waar ze sinds mei 2019 bestuurslid was.
Onlangs verlaagde het ratingbureau Moody's de kredietwaardigheid van Ontex, met een negatieve outlook.                                                                                                                                                                                                        Dit bedrijf moet door een belangrijke transformatie worden geleid. Ik heb dat eerder gedaan, onder meer bij Whirlpool. Ik weet wat er moet gebeuren.                                                                                                                                                                                                                                          Ontex heeft een sterke bedrijfscultuur, maar we moeten ook aandeelhouderswaarde creëren.
""Vandaag zie ik veel mogelijkheden om het beter te doen. De koers van het aandeel kan gemakkelijk verdubbelen. Maar we hebben een heldere strategie nodig. Ik heb al met veel stakeholders gepraat. Ik heb niets nieuws geleerd, maar de uitdagingen zijn nog groter dan ik dacht. Het zal tijd vergen om ze aan te pakken. Zodra we resultaten boeken, kan het tij snel keren. Ontex staat niet dicht bij het bankroet.""                                                                          ",Pdf Trend 2.pdf,62
6052167.xml,"Vlaanderen heeft eindelijk een datum voor de betonstop, al heet die nu ‘bouwshift’. Vanaf 2040 mag het ruimtebeslag niet meer toenemen. De uitvoering en de factuur zijn wel doorgeschoven naar de gemeenten. Dat wordt een maat voor niets, zeggen de specialisten. Er is veel meer nodig. 
    
    ","Vlaanderen schuift De verantwoordelijkheid door naar de gemeenten 
    ‘De bouwshift gaat dezelfde weg op als de kernuitstap’ 
    De Vlaamse regering geeft de gemeenten tot 2040 de kans om woonuitbreidingsgebieden te activeren. Daarnaast kunnen ze bouwgrond op eigen houtje omvormen tot natuurgebied, maar dan draaien ze wel op voor de aanzienlijke vergoeding voor de eigenaar. 
      “Na 2040 wordt het voor ontwikkelaars erg moeilijk om verkavelingen te ontwikkelen, want vanaf dan geldt een bouwstop”, vat Tom Coppens, professor architectuur en stadsplanning aan de Universiteit Antwerpen, het concept van de Vlaamse bouwshift samen. “Ik verwacht dan ook een rush van de ontwikkelaars op de gemeenten om de reserve aan bouwgronden nog voor 2040 vrij te geven. Het kan snel gaan. Externe investeerders die nog van de lage rente willen profiteren, zijn de motor van de vraag naar woningen, vooral in appartementsblokken. Voor hen is het nu of nooit.” 
    
    Kunstmatige marktwaarde 
    In december nam de Vlaamse regering twee ontwerpen van decreet aan om de bouwshift in Vlaanderen vorm te geven. Volgens de strategische visie van het beleidsplan Ruimte mag het ruimtebeslag niet meer toenemen vanaf 2040. Er mag nog maximaal 20.000 hectare bij worden bebouwd. Maar volgens de huidige gewestplannen heeft 90.000 hectare in Vlaanderen een harde bestemming, waarvan de helft woongebied. “Zo’n 70.000 hectare kan dus nooit meer worden bebouwd”, telt Coppens. “Dat maakt veel grondeigenaars erg ongerust.” 
      De eigenaar van een bouwgrond die een nieuwe bestemming krijgt, wordt vergoed volgens de planschaderegeling. Momenteel bedraagt die vergoeding 80 procent van de geïndexeerde aankoopprijs. Dat zou neerkomen op 5 miljard euro. Het nieuwe zogenoemde instrumentendecreet voorziet echter in een vergoeding van 100 procent van de marktwaarde van de grond. Daarmee kan de kostprijs voor de herbestemming van de woongebieden tot natuurgebied oplopen tot 31 miljard euro, berekende Coppens. “Dat is gewoon onbetaalbaar. Het is een lege belofte. De betonstop wordt zo een catch22: ofwel is er geen draagvlak, ofwel vind je er geen centen voor.” 
      Coppens heeft vragen bij het begrip ‘marktwaarde’. “De eigenaars houden de prijs van hun bouwgronden kunstmatig hoog door ze maar mondjesmaat vrij te geven. Als alle 45.000 hectare bouwgrond in één klap op de markt zou komen, storten de prijzen als een pudding in elkaar. Door de kunstmatige marktwaarde te betalen, dekt de overheid grondeigenaars langs beide kanten af. Ze kunnen verkopen aan een ontwikkelaar, of afwachten tot de planschade wordt betaald.” 
      Olivier Carrette van BVS, de beroepsvereniging van vastgoedprofessionals, relativeert die stelling. “Niemand weet wanneer de regels veranderen en welke andere zaken er nog politiek aan worden gekoppeld.” Het ontwerp van het instrumentendecreet voorziet in dertien criteria om de werkelijke waarde objectief te bepalen, zoals de aanschaffingsprijs, de ligging en de rooilijn. “Zelfs met de nieuwe regels blijft de planschadevergoeding bescheiden”, vervolgt Carrette. “Wie hoopt de jackpot te winnen, zal van een kale reis terugkeren.” 
    
    Woonuitbreidings- gebieden 
    Parallel met het instrumentendecreet keurde de Vlaamse regering een voorstel van decreet goed met een regeling voor de 12.000 hectare woonuitbreidingsgebieden. Vandaag kan het provinciebestuur grotere projecten toelaten op plaatsen die minder goed gelegen zijn, bijvoorbeeld door gebrek aan bereikbaarheid of infrastructuur. Volgens het voorstel kunnen de gemeenten tot de definitieve betonstop in 2040 die gebieden laten ontwikkelen als bouwgrond, na goedkeuring door de gemeenteraad. De gemeenten kunnen van die gronden ook natuurgebied maken, maar dan moeten ze een volledige schadevergoeding betalen aan de eigenaars. De derde optie is niets doen. 
      Coppens vindt die regeling een goede zaak. “In het verleden werden zulke gronden wel eens onderduims vrijgegeven voor ontwikkeling”, redeneert hij. “Nu zal de gemeenteraad daar tenminste een discussie over voeren. De oppositie en de actiegroepen zullen van zich laten horen. Het gemeentebestuur wordt gedwongen voorzichtig te zijn.” 
      De vrijgave van de bouwgronden moet ook gebeuren na een milieueffectenrapport. Coppens: “De gemeenten krijgen dus echt geen vrijgeleide. Ze reageren op twee manieren om de stroom aan bouwaanvragen te beheersen: ofwel door op de rem te staan en een bouwstop in te voeren, ofwel door heel meegaand te zijn tegenover de bouwheren.” 
      “35 Vlaamse gemeenten hebben al een bouwstop, maar die zijn hoe dan ook niet happig om woonuitbreidingsgebieden te activeren”, reageert Olivier Carrette namens BVS. “Door niets te doen tot 2040 kunnen de gemeenten de feitelijke toestand bestendigen en die ruimte gebruiken voor landbouw of bossen. Dat kost hen geen euro. Bitter weinig gemeenten zullen die gronden activeren.” Na 2040 kunnen eigenaars van woonuitbreidingsgebieden wel planschade inroepen, maar die is dan voor rekening van Vlaanderen. 
    
    Concurrentie- vervalsing 
    Vlaanderen heeft de politiek gevoelige term ‘betonstop’ vervangen door ‘bouwshift’. Marc Dillen, secretaris-generaal van de Confederatie Bouw, vindt dat lood om oud ijzer. “Spreken van een bouwshift veronderstelt dat de ene manier van bouwen wordt bemoeilijkt en een andere gestimuleerd. Dat laatste gebeurt echter niet. Veel gemeenten hebben de middelen niet om infrastructuur te financieren om de woonuitbreidingsgebieden toegankelijker te maken of hun woonkernen te verdichten. Hopelijk maakt het Vlaamse relanceplan wel de middelen vrij.” 
      Gaëtan Hannecart, de CEO van de residentiële ontwikkelaar Matexi, zit op dezelfde lijn. “De complexiteit neemt almaar toe. De lokale besturen kunnen de financiële lasten niet volledig dragen. Als we echt vooruitgang willen maken, dan voorziet de Vlaamse regering het best in een stevig budget om de open ruimte te bestendigen en te herstellen.” 
      Hij bespeurt ook concurrentievervalsing. “De maatschappijen voor sociale huisvesting mogen wel nog de woonuitbreidingsgebieden in hun portefeuille aansnijden”, klinkt het. “Private ontwikkelaars die sociale of betaalbare woningen willen realiseren in woonuitbreidingsgebied, krijgen die mogelijkheid niet. Waarom de ene wel en de andere niet?” 
    
    Versnippering 
    “De voorstellen van decreet zijn geen gamechanger”, bevestigt Rikkert Leeman, de CEO van de Gentse residentiële stadsontwikkelaar Alides. “Het beleid wordt over een te lange tijd én over verschillende niveaus gespreid. Het valt te bezien of dat veel zoden aan de dijk zet. Er is een radicale keuze nodig, maar dat is duur en ligt ook politiek gevoelig. Om echt een verschil te maken is er meer convergentie nodig tussen het Vlaamse, het provinciale en het lokale niveau.” 
      Ook professor economie en vastgoedspecialist Erik Buyst (KU Leuven) betreurt de versnippering. “Het gemeentelijke niveau houdt enkel rekening met de eigen besognes, minder met het algemeen belang. Arme gemeenten hebben er financieel baat bij om vergunningen te geven aan verkavelingen. Meer inwoners brengen meer geld in de gemeentekas.” 
      Rijkere gemeenten zijn wel in staat meer ruimte open te laten. Buyst: “Een stad als Leuven heeft een rijke bevolking en int dus meer belastingen. Zij kan de herbestemming tot natuurgebieden financieren en heeft al een strikt vergunningenbeleid. Nochtans verantwoordt de hoge werkgelegenheid net de uitbreiding van haar woningenarsenaal, zodat die betaalbaar blijven. Als dat niet gebeurt, gaan al die nieuwe banen naar pendelaars. Dat vloekt met een duurzame ruimtelijke ordening.” 
      De Vlaamse overheid zou een meer coördinerende rol moeten spelen om de vraag en het aanbod van woongebieden beter op elkaar aan te laten sluiten. Buyst: “De ruit Brussel-Gent-Antwerpen kan een concentratiegebied worden voor wonen en werken, terwijl de rest van Vlaanderen vergroent. Nu geeft de Vlaamse overheid de boodschap aan de gemeenten: los het maar op. Dus gebeurt er niets, uitgerekend op het moment dat de ommekeer moet worden gemaakt.” 
      Coppens: “De gemeentebesturen zullen massaal beslissen om niets te doen. De regering poneert een mooi principe, maar schuift de concretisering voor zich uit. Het heeft allemaal veel weg van de kernuitstap: een niet onderbouwd aankondigingsbeleid.” 
    
    ",Trend magazine,https://trends.knack.be/economie/beleid/de-bouwshift-gaat-dezelfde-weg-op-als-de-kernuitstap/article-longread-1704539.html,"De Vlaamse regering geeft de gemeenten tot 2040 de kans om woonuitbreidingsgebieden te activeren.
""De eigenaars houden de prijs van hun bouwgronden kunstmatig hoog door ze maar mondjesmaat vrij te geven. Als alle 45.000 hectare bouwgrond in één klap op de markt zou komen, storten de prijzen als een pudding in elkaar. Door de kunstmatige marktwaarde te betalen, dekt de overheid grondeigenaars langs beide kanten af. Ze kunnen verkopen aan een ontwikkelaar, of afwachten tot de planschade wordt betaald.""
Parallel met het instrumentendecreet keurde de Vlaamse regering een voorstel van decreet goed met een regeling voor de 12.000 hectare woonuitbreidingsgebieden.
Als we echt vooruitgang willen maken, dan voorziet de Vlaamse regering het best in een stevig budget om de open ruimte te bestendigen en te herstellen."" Hij bespeurt ook concurrentievervalsing. ""De maatschappijen voor sociale huisvesting mogen wel nog de woonuitbreidingsgebieden in hun portefeuille aansnijden"", klinkt het. ""Private ontwikkelaars die sociale of betaalbare woningen willen realiseren in woonuitbreidingsgebied, krijgen die mogelijkheid niet.
Dat vloekt met een duurzame ruimtelijke ordening."" De Vlaamse overheid zou een meer coördinerende rol moeten spelen om de vraag en het aanbod van woongebieden beter op elkaar aan te laten sluiten. Buyst: ""De ruit Brussel-Gent-Antwerpen kan een concentratiegebied worden voor wonen en werken, terwijl de rest van Vlaanderen vergroent.",Pdf Trend 2.pdf,78
6052172.xml,"Het Energy Charter Treaty beschermt investeerders in de energiesector tegen discriminerende praktijken van overheden. Producenten van fossiele brandstoffen gebruiken dat schimmige en gedateerde verdrag om landen op te zadelen met buitensporige schadeclaims en te blijven investeren in oude en vervuilende energietechnologie. 
    
    ","Het Energy Charter Treaty is aan een herziening toe 
    Het verdrag dat de energietransitie tegenwerkt 
    Tussen 2013 en 2015 kwamen in Italië meer dan 100.000 mensen op straat om te protesteren tegen de ontginning van het Ombrina-olieveld dat tegen de Adriatische kustlijn ligt. Onder druk van die protesten besliste de Italiaanse regering in 2015 het boren naar gas en olie op minder dan 12 zeemijl van de kust te verbieden. Daarop volgde in 2017 een schadeclaim van het Britse bedrijf Rockhopper, dat in 2014 een licentie had gekocht om het olieveld leeg te pompen. Rockhopper eiste 23 miljoen euro als vergoeding voor de investeringen die het al had gedaan, plus 200 miljoen euro om de toekomstige winsten te compenseren die het aan zich voorbij zag gaan. 
      Iets vergelijkbaars overkwam de Duitse bondskanselier Angela Merkel in 2012. Als reactie op de kernramp in Fukushima besliste zij alle Duitse kernreactoren tegen 2022 te sluiten. Dat was zonder het Zweedse energieconcern Vattenfall gerekend, dat in Duitsland twee Duitse kernreactoren heeft. Het diende een schadeclaim in voor naar verluidt meer dan 6 miljard euro. 
      In 2017 kwam de Franse minister van Milieu Nicolas Hulot met een ambitieuze klimaatwet die de ontginning van fossiele brandstoffen in Frankrijk zou verbieden. Daarop dreigde de Canadese energiereus Vermillion met wettelijke stappen. Dat bleek al voldoende om het voorstel van Hulot af te zwakken tot een tandeloze wettekst die de grote olie- en gasontginners tot 2040 ongemoeid laat. 
    
    Aantal zaken ontploft 
    De drie zaken hebben één ding gemeen: de bedrijven baseerden zich voor hun schadeclaims of hun dreigementen op een schimmig verdrag dat Italië, Duitsland en Frankrijk eind jaren negentig hebben ondertekend: het Energy Charter Treaty (ECT). Het pan-Europese journalistencollectief Investigate Europe en Trends doken in het ECT en spraken tientallen experts om het te doorgronden. 
      Het ECT is een verdrag dat investeerders in de energiesector beschermt tegen discriminerende praktijken van overheden. Een bedrijf kan een overheid onder het ECT aanklagen als die wetten aanneemt die de belangen van het bedrijf in het gedrang brengen. Dat kan gaan van het terugschroeven van fossiele brandstoffen tot de opzegging van gas- en oliepijpleidingen en het verlagen van elektriciteitsprijzen. Kenners noemen het een soort ‘mensenrechtenverdrag voor investeerders’. 
      De bedoeling van het verdrag was Europese energiebedrijven te beschermen toen ze investeerden in voormalige Sovjet-staten, waar de rechtstaat na de val van de Berlijnse Muur weinig bescherming bood. Dat heeft anders uitgepakt. Meer dan twee op de drie  ECT-zaken worden ingdiend door Europese bedrijven tegen Europese lidstaten. Momenteel hebben 53 landen, waaronder de Europese Unie, het ECT ondertekend. 
      Een ECT-zaak gaat als volgt: een bedrijf of investeerder klaagt een overheid aan en eist dat het voor een tribunaal komt. De beide partijen duiden elk een scheidsrechter aan en samen kiezen ze een derde arbiter die het tribunaal voorzit. De partijen worden bijgestaan door hun advocaten. 
      Het aantal zaken is de jongste jaren ontploft. Tussen 1998 en 2007 waren het er maar 10, tussen 2010 en 2019 al 102. Spanje, Italië en Tsjechië zijn de meest aangeklaagde landen. Investeerders uit Nederland, Duitsland en Luxemburg beroepen zich het meest op het ECT. In 60 procent van de gevallen trokken de investeerders aan het langste eind. De schadeclaims zijn ook gestegen. In het begin was meer dan 100 miljoen euro uitzonderlijk, vandaag lopen ze in de miljarden. De grootste claim is die van het Russische Yukos. Aandeelhouders van dat olie- en gasbedrijf klaagden de Russische overheid aan, nadat die Yukos had ontmanteld. Ze kregen daarvoor 50 miljard dollar. 
      Rondom het ECT is een ecosysteem ontstaan van gespecialiseerde advocaten die de ene keer optreden als rechter, en de andere keer als juridisch adviseur. Dat roept vragen op over belangenconflicten. 
    
    Geen wettelijk kader 
    Alle rechtszekerheid rond de ECT-tribunalen is zoek. Het gaat niet om een internationaal hof waarin vaste rechters recht spreken in een welomschreven wettelijk kader. Het zijn ad-hoctribunalen, met partijen die de volgende keer aan de andere kant van de tafel kunnen zitten en die moeten oordelen op basis van een vaag en verouderd verdrag. Voor de compensaties bestaat geen kader. Iedereen vraagt maar naar believen. 
      “Waarom hebben we nog meer rechten voor bedrijven nodig? Wat is er mis met nationale gerechtelijke systemen?” zegt Pia Eberhardt. Zij schreef meerdere rapporten over het ECT voor Corporate Europe Observatory, een ngo die toeziet op de lobby van het grootbedrijf in de Europese Unie. “Als de rechtstaat een probleem is in bepaalde landen, moet je daar wat aan doen”, zegt ze. Investeerders gebruiken het ECT niet omdat ze nergens anders terechtkunnen, maar omdat ze er veel meer geld uit kunnen slaan, aldus Eberhardt. 
      De grootste kritiek op het ECT is dat het ambitieuze energie- en klimaatdoelstellingen fnuikt, omdat landen bang zijn aangeklaagd te worden. Het verdrag beschermt de fossielebrandstofinfrastructuur in de Europese Unie. Volgens berekeningen van Investigate Europe gaat het om zo’n 345 miljard euro aan kolen- en gascentrales, olievelden en gasleidingen die onder de vleugels van het ECT niets te vrezen hebben. 
      Volgens Yamina Saheb zit het ECT de energietransitie in de weg. Zij is het voormalige hoofd van de Energy Efficiency Unit van het secretariaat van het ECT. Haar taak was het verdrag in lijn te brengen met de klimaatdoelstellingen van Parijs. “Ik stelde vast dat het waarschijnlijk niet zou lukken”, vertelt ze. “Ik moest mijn opdracht stopzetten en mijn bevindingen werden niet gedeeld met de betrokken ICT-partijen.” Saheb werd ontslagen. 
      Ook de Europese Commissie vindt dat het ECT-verdrag moet worden gemoderniseerd. Onder meer Kazachstan en Oezbekistan zien die hervorming niet zitten, omdat hun nationale fossielebrandstofsector sterk beschermd is onder het ECT. Volgens Frankrijk en Spanje gaan de hervormingsgesprekken dan weer te traag. Frankrijk schreef in een brief aan de Europese Commissie dat het ECT ofwel moet worden gemoderniseerd, ofwel moeten EU-lidstaten de kans krijgen er collectief uit te stappen. 
      In oktober 2020 maakte de Europese Commissie haar positie over de ECT-hervorming bekend. Die stemde de radicale hervormers weinig positief. Bestaande infrastructuur voor fossiele brandstoffen zou nog tien jaar bescherming genieten. Nieuwe zou uit het verdrag vallen, hoewel er nog heel wat uitzonderingen zijn voor gascentrales. Investeringen in gasleidingen zouden nog tot 2040 zijn beschermd. Die uitzonderingen zetten de deur open voor energiebedrijven om te blijven investeren in gasleidingen en gasinfrastructuur. 
    
    ",Trend magazine,https://trends.knack.be/economie/magazine/het-verdrag-dat-de-energietransitie-tegenwerkt/article-normal-1704553.html,"Tussen 2013 en 2015 kwamen in Italië meer dan 100.000 mensen op straat om te protesteren tegen de ontginning van het Ombrina-olieveld dat tegen de Adriatische kustlijn ligt.
Daarop volgde in 2017 een schadeclaim van het Britse bedrijf Rockhopper, dat in 2014 een licentie had gekocht om het olieveld leeg te pompen.
De drie zaken hebben één ding gemeen: de bedrijven baseerden zich voor hun schadeclaims of hun dreigementen op een schimmig verdrag dat Italië, Duitsland en Frankrijk eind jaren negentig hebben ondertekend: het Energy Charter Treaty (ECT)                                                                                                                                                                                                                                                                                                                                                                                                                                                                                                                         Het ECT is een verdrag dat investeerders in de energiesector beschermt tegen discriminerende praktijken van overheden.                                                                                                                                                                                                                                                                                                                                                                                                                                                                                                                                                 Producenten van fossiele brandstoffen gebruiken dat schimmige en gedateerde verdrag om landen op te zadelen met buitensporige schadeclaims en te blijven investeren in oude en vervuilende energietechnologie.",Pdf Trend 2.pdf,86
6052317.xml,"Ondanks #MeToo blijft seksueel grensoverschrijdend gedrag een onderschat probleem op de werkvloer, waarschuwen experts. De deskundigheid bij de preventiediensten kan beter, maar de ware oplossing begint bij de mannen. “Op de werkvloer willen vrouwen complimenten horen over hun professionaliteit en over niks anders. Dat snappen veel mannen nog altijd niet.” 
    
    ","De strijd tegen seksueel grensoverschrijdend gedrag is vooral een mannenzaak 
    ‘De mannen moeten de bondgenoten van de vrouwen worden’ 
    Een jonge arbeidster in een ploegensysteem van een fabriek ondervindt seksueel getinte pesterijen van een mannelijke collega. De andere mannelijke collega’s laten betijen. In de toiletten ziet de vrouw haar naam en gsm-nummer op de muren geklad, met de vermelding ‘hoer’. De vrouw zoekt hulp bij de preventiedienst van het bedrijf. Die biedt haar psychologische ondersteuning aan, opdat zij beter kan omgaan met de pesterijen. Uiteindelijk weet het bedrijf niet beter dan de vrouw over te plaatsen naar een andere ploeg. De mannelijke collega diende niet van ploeg te veranderen, is zelfs nooit aangesproken op zijn grensoverschrijdend gedrag en kreeg al helemaal geen psychologische begeleiding om zijn gedrag te corrigeren. 
      Dit waargebeurde verhaal onthult waar het vaak misloopt bij seksueel grensoverschrijdend gedrag op het werk: mannen die de andere kant opkijken, preventiediensten die onwennig reageren en slachtoffers die het onderspit moeten delven, niettegenstaande de feiten. Veel slachtoffers brengen hun probleem niet eens te berde (zie kader ‘Elk dossier gaat naar een psycholoog’). “Er blijft veel onder de radar”, zegt Katrien Van der Heyden van Nesma Consulting, een adviesbureau voor genderongelijkheid en gendergerelateerd geweld. “De grote angst bij veel vrouwen is: ‘ze zullen mij niet geloven.’ Dat is niet onterecht. Volgens de hardnekkige stereotypen in onze samenleving is de vrouw een emotioneel, zelfs hysterisch wezen dat zomaar wat beweert. De man is de ratio zelve. Hij zet de waarheid neer en neemt de beslissingen. Komen vrouwen op voor zichzelf, dan fluit de samenleving hen meteen terug. Kijk maar naar de enorme hoeveelheid bagger die de actrices in de zaak-Bart De Pauw over zich heen hebben gekregen.” 
      Een ander probleem is de machtspositie waarin de dader veelal verkeert. Van der Heyden: “Probeer als vrouw maar eens klacht in te dienen tegen je baas. ‘Als ik spreek, is mijn carrière gedaan’, denkt zo’n vrouw. Iedereen wil een interessante carrière, mannen én vrouwen. Machtige mannen hebben verreikende tentakels en kunnen daarom gemakkelijk een vrouw in diskrediet brengen, bijvoorbeeld door het gerucht te verspreiden dat zij emotioneel instabiel is. Je moet als vrouw ongelooflijk sterk in je schoenen staan om daartegenop te kunnen. Veel vrouwen betalen dan maar een seksuele prijs om niet aan de kant te worden gezet. Je kunt je niet indenken in welk psychologisch isolement zij leven.” 
    
    Verloren talent 
    Vrouwen die te maken krijgen met seksueel grensoverschrijdend gedrag, weten vaak niet wat hen overkomt. Daarom hebben veel bedrijven een vertrouwenspersoon als laagdrempelig aanspreekpunt op de werkvloer. “De realiteit leert echter dat werknemers de vertrouwenspersoon vaak niet kennen, of niet durven te raadplegen uit vrees hun anonimiteit te verliezen en in het roddelcircuit terecht te komen”, zegt Van der Heyden. 
      Het slachtoffer kan ook terecht bij de preventieadviseur psychosociale aspecten. In een grote onderneming zal dat een gespecialiseerde collega zijn die deel uitmaakt van de Interne Dienst voor Preventie en Bescherming op het Werk (IDPBW). Het merendeel van de ondernemingen is te klein voor een complete IDPBW en werkt met een gespecialiseerde Externe Dienst voor Preventie en Bescherming op het Werk (EDPBW). De preventieadviseur van de IDPBW of de EDPBW zal een informele procedure opstarten, met garantie op anonimiteit voor het slachtoffer. Het slachtoffer kan ook kiezen voor een formele procedure door de preventieadviseur. Dan vervalt de anonimiteit, maar is het slachtoffer beschermd tegen ontslag. 
      Mooi op papier, maar de praktijk levert niet altijd de gewenste resultaten op. “Begrijp mij niet verkeerd”, zegt Liesbet Stevens, adjunct-directeur van het Instituut voor de gelijkheid van vrouwen en mannen, een onafhankelijke overheidsinstelling voor gendergelijkheid die ook slachtoffers van gendergeweld adviseert. “Er zijn preventieadviseurs die schitterend werk leveren rond seksueel grensoverschrijdend gedrag. Maar de kwaliteit hangt te veel af van de individuele interesse en kennis van de preventieadviseur. Onze indruk is dat veel preventieadviseurs niet goed weten hoe ze dat soort problemen moeten aanpakken, ook door een gebrek aan expertise. Seksueel grensoverschrijdend gedrag verschilt fundamenteel van andere welzijnsproblemen op het werk, zoals pesten en discriminatie. De preventieadviseurs zouden meer gespecialiseerde opleidingen moeten krijgen.” 
      We mogen ook niet blind zijn voor commerciële belangen, aldus Stevens. “Zowel interne als externe preventieadviseurs hebben een hoge graad van onafhankelijkheid. Maar zij worden nog altijd betaald door de werkgever. We zien te vaak dat preventieadviseurs de belangen van slachtoffers niet naar behoren verdedigen. We zijn ervan geschrokken dat slachtoffers aangeraden wordt geen formele procedure op te starten. Niet omdat hun zaak niet zwaar genoeg weegt, maar omdat het problemen zou creëren op de werkvloer of de werkgever op kosten zou jagen, wat die laatste niet zou appreciëren. In de praktijk wordt een slachtoffer vaak gesust door de preventieadviseur. Noem het de aanpak van pappen en nathouden.” 
      Dat heeft funeste gevolgen. “De pleger van het grensoverschrijdend gedrag krijgt niet te horen dat hij te ver is gegaan en blijft zijn gang gaan”, zegt Stevens. “Vaak zoekt het slachtoffer dan maar een baan in een ander bedrijf. Zo gaan veel vrouwelijk talent en energie verloren. Grensoverschrijdend gedrag stopt niet vanzelf. Iemand moet zeggen: ‘Hier houdt het op’. Nu verwachten we dat het slachtoffer dat zegt. De werkgever moet het zeggen.” 
    
    Jager en prooi 
    Krijgt het slachtoffer geen genoegdoening bij de preventieadviseur, dan rest niet veel anders dan de rechtbank. Maar dan kom je in een heel andere wereld, aldus Stevens. “Problematisch gedrag op de werkvloer is daarom niet strafbaar volgens het strafrecht. Op de werkvloer gaat het om welzijn en respect voor elkaar, en moet de werkgever verantwoordelijkheid nemen. Bij de strafrechter kun je terecht voor misdrijven als aanranding en verkrachting, waarvan de pleger niet altijd de werkgever is. Bovendien vraagt de strafrechter harde bewijzen, en daar mankeert het vaak aan.” 
      Slotsom: de voorzieningen en de procedures die een slachtoffer ter beschikking heeft, zijn niet ideaal. Echte beterschap moet beginnen in het hoofd van de mannen, aldus Van der Heyden. “Veel mannen zijn opgevoed met een toxisch beeld van relatievorming: ‘ik ben de jager, de vrouw is de prooi. Gaat de vrouw niet in op mijn avances, dan begint de jacht pas’. Terwijl het voor de vrouw juist moet stoppen op dat moment. Veel mannen voelen die grens aan, maar andere mannen niet.” 
      De context is cruciaal. “Als mijn man een opmerking maakt over mijn mooie decolleté, ben ik daar blij om. Want ik koos mijn man als seksuele partner en ik voel me veilig bij hem. Dezelfde opmerking van een collega zou mij compleet uit mijn lood slaan. The boardroom is not the bedroom. Met mijn collega heb ik geen seksuele relatie en wil ik dat ook niet. Mannen zeggen dan vaak: ‘ja maar, die opmerking is toch een compliment?’ Nee, dat is geen compliment. Op de werkvloer willen vrouwen complimenten horen over hun professionaliteit, en over niks anders. Dat snappen veel mannen nog altijd niet.” 
      Niks beters tegen toxische mannen dan niet-toxische mannen. “Welmenende mannen moeten de foute mannen aanspreken op hun gedrag. Dat gebeurt nu veel te weinig”, zegt Van der Heyden. “Mannen moeten de bondgenoten van vrouwen worden. Vandaag vrezen veel mannen voor hun carrière als zij een collega aan de kaak zouden stellen, zeker als hij hogerop staat in de hiërarchie. Als het mannen aan moed ontbreekt, hoe kunnen we dan verwachten dat vrouwen die moed opbrengen?” 
    
    ",Trend magazine,https://trends.knack.be/economie/bedrijven/over-grensoverschrijdend-gedrag-op-de-werkvloer-de-mannen-moeten-de-bondgenoten-van-de-vrouwen-worden/article-longread-1704569.html,"Een jonge arbeidster in een ploegensysteem van een fabriek ondervindt seksueel getinte pesterijen van een mannelijke collega.
De mannelijke collega diende niet van ploeg te veranderen, is zelfs nooit aangesproken op zijn grensoverschrijdend gedrag en kreeg al helemaal geen psychologische begeleiding om zijn gedrag te corrigeren.
Dit waargebeurde verhaal onthult waar het vaak misloopt bij seksueel grensoverschrijdend gedrag op het werk: mannen die de andere kant opkijken, preventiediensten die onwennig reageren en slachtoffers die het onderspit moeten delven, niettegenstaande de feiten.
""Als mijn man een opmerking maakt over mijn mooie decolleté, ben ik daar blij om. Want ik koos mijn man als seksuele partner en ik voel me veilig bij hem. Dezelfde opmerking van een collega zou mij compleet uit mijn lood slaan. Niks beters tegen toxische mannen dan niet-toxische mannen. ""Welmenende mannen moeten de foute mannen aanspreken op hun gedrag.                                                                                                                                                                                                                                                                                       Grensoverschrijdend gedrag stopt niet vanzelf. Iemand moet zeggen: 'Hier houdt het op'. Nu verwachten we dat het slachtoffer dat zegt. De werkgever moet het zeggen'",Pdf Trend 2.pdf,20
6052325.xml,"Covid-19 is een malheur van jewelste, maar de klimaatcrisis wordt een nog grotere uitdaging. Cleantechbedrijven innoveren met technologie om de maatschappij duurzamer te maken. Hoe doet de Belgische cleantech het?
    
    ","Turbulent, Solenergie en Qpinch zijn uithangborden van de Belgische cleantech
    ‘CO2 stopt niet aan de landsgrens’
    “Cleantech is een vrij uitgebreid concept”, legt Frans Snijkers, de directeur van Cleantech Flanders, uit. “Het gaat over een heel groot aanbod van oplossingen en diensten die minder vervuilend zijn en minder energie en grondstoffen verbruiken. Ze zijn duurzamer en hebben minder impact op het milieu. Cleantech overstijgt de klassieke economische sectoren. Je hebt domeinen zoals hernieuwbare energie, energie-efficiëntie, circulaire economie en milieutechnologie. Maar de sector beslaat evengoed bedrijven die rond groene mobiliteit werken.” 
      “België staat met het aantal cleantechscale-ups op het nummer acht in Europa in de periode van 2016 tot 2020”, vertelt Omar Mohout, entrepreneurship fellow bij Sirris. “Het Verenigd Koninkrijk staat op één, Frankrijk op twee. Een klein land als Zweden doet het opvallend goed op plaats vier.” België volgt net na het grotere Spanje en gaat Noorwegen vooraf. Nederland staat op zes. Maar als je de hoeveelheid kapitaal voor cleantech in dezelfde periode bekijkt, zakt België naar de elfde plaats in Europa. De jongste vier jaar gingen er volgens Mohout 30 miljoen euro investeringen naar Belgische start-ups en scale-ups in de cleantech. 
    
    Microturbines 
    Een gemengde boodschap dus, maar ons land brengt wel degelijk mooie cleantechbedrijven voort. Het bekendste voorbeeld is Turbulent, dat water-krachtcentrales kleiner maakt. “We ontwikkelen microwater-krachtturbines”, stelt Jasper Verreydt, de CEO en medeoprichter van Turbulent. “Die produceren heel efficiënt energie in rivieren met een klein hoogteverschil. In plaats van grote dammen te bouwen en rivieren te blokkeren, zetten wij een constructie op microniveau op zonder impact. Zo’n turbine produceert genoeg energie voor 30 tot 400 gezinnen.” De turbine kan al energie opwekken vanaf een hoogteverschil van 1,5 meter en doet dat door een soort draaikolk te creëren. “Vergelijk het met het water dat wegloopt uit je gootsteen”, stelt Verreydt. 
      Het bedrijf bestaat zes jaar en stelt dertien mensen tewerk. In totaal haalde het 4 miljoen euro financiering op. Het staat ook klaar om uit te breiden. “Iedereen heeft natuurlijk energie nodig, maar ‘iedereen’ is geen markt”, lacht Verreydt. “Daarom focussen we op enkele segmenten. Zo zijn er plekken die geen toegang hebben tot een energienetwerk. Denk aan plantages, ziekenhuizen en metaalworkshops in afgelegen dorpen. Die draaien vandaag vooral op milieubelastende dieselgeneratoren. Daarnaast praten we met projectontwikkelaars die rond hernieuwbare energie en microgrids werken. Zij moeten alle spelers samenbrengen om zo’n project op te zetten en wij bieden daar onze technologie aan.” 
      Turbulent werkt vooral in het buitenland. Het haalde al opdrachten binnen in Chili, Indonesië en Taiwan. “De wereld is onze markt”, stelt Verreydt. “Niettemin beperken enkele factoren ons werkgebied. Er moeten water en een hoogteverschil zijn. Het droge Midden-Oosten is dus niet onze favoriete regio. We kijken vooral naar de groene band rond de evenaar en het noorden van Europa, naast Rusland, de Verenigde Staten en Canada. Daar is enorm veel potentieel. Vandaag bieden we de grootste meerwaarde in de groene band, waar energienetwerken niet altijd even goed ontwikkeld zijn.” 
      Na een periode van gestage groei bereikt Turbulent een fase van stevige groei. “We zitten tussen een start-up en een scale-up in”, vertelt Verreydt. “De jongste vijf jaar hebben we onze technologie ontwikkeld. Nu is die matuur. We staan op het punt om naar de scale-upfase te gaan. Dat betekent dat we interne procedures optuigen om snel te kunnen schalen. Dat vereist een andere manier van denken. Als start-up heb je veel vrijheid om interne zaken flexibel te regelen, maar wanneer je team groeit, moeten er een andere managementstijl en meer procedures komen.” 
    
    Zonne-energiesystemen 
    Een andere snelgroeiende start-up, Solergie, koos ook voor het buitenland. Het bedrijf biedt kleinschalige zonne-energiesystemen aan vanuit Togo. Het groeit erg snel in Afrika. “Mijn vrouw studeerde afrikanistiek. In 2006 zijn we met een jeep van België naar Togo gereden”, vertelt Bert Bernolet, de CEO en oprichter van Solergie. “Ik heb toen een ziekenhuisje van zonne-energie voorzien in een klein dorp zonder elektriciteit.” Aanvankelijk doneerde Bernolet via een vzw zonnepanelen, maar dat werkte niet goed, aangezien de lokale bevolking die panelen niet goed onderhield. “Gratis werkt niet altijd even goed”, blikt Bernolet terug. Daarna richtte hij zonnekiosken op, waar lokale handelaars apparaten huurden waarmee hun klanten bijvoorbeeld een gsm konden opladen. Door wanbetalingen bleek dat ook niet rendabel. 
      Toen kwam hij uit op het huidige businessidee van Solergie. “We bouwen nu slimme nanogrids”, vertelt Bert Bernolet. “Dat is een zonnesysteem dat verschillende gebouwen verbindt via een klein netwerk. Dat systeem is aangesloten op het mobiele netwerk. Mobiel betalen is sterk ingeburgerd in Afrika. Iemand zet via sms een bepaalde hoeveelheid energie op zijn meter. Zo betalen ze voor wat ze verbruiken, totdat het systeem is afbetaald, waarna zij de eigenaars van de installatie worden.” 
      Groepjes families of bedrijven kopen zo’n klein energienetwerk aan en betalen het af via mobiele transacties. Die formule werkte en zorgde voor een sterke groei. “Vorig jaar waren we in Togo al rendabel en dit jaar bereiken we dat punt met België erbij”, vertelt Bernolet. “Dat was een belangrijke mijlpaal. Ons team in Togo bestaat uit veertig mensen. Zij doen vrijwel alles daar en ze fabriceren de systemen lokaal. We verbinden nu ongeveer 100 gezinnen per week in Togo. Tegen het einde van het jaar mikken we op 1000 nanogrids voor 4500 gezinnen en ondernemers.” 
      Vanuit België ondersteunt Solenergie die groei met drie mensen. Via partners breidt het bedrijf ook uit in andere Afrikaanse landen. Volgens Bernolet haalde Solenergie tot nu 2,7 miljoen euro eigen vermogen op, naast een aantal leningen. Er staat nog een nieuwe kapitaalronde op de planning. Het bedrijf is kapitaalintensief, doordat klanten de zonnepanelen over vijf jaar afbetalen. “In maart zoeken we nog 2,2 miljoen euro in equity”, stelt Bernolet. Fondsen verbonden aan families zoals Boone, Colruyt en Vyncke investeerden al in het bedrijf. 
      Toch ziet Solergie zich nog niet naar de Belgische markt gaan. “Onze systemen leveren te weinig energie op om het verbruik in Europa op te vangen”, stelt Bernolet. “Daarnaast speelt de regelgeving mee. Je mag niet zomaar energienetwerken aanleggen. In Togo moesten we daar al stevig voor lobbyen. In België is zo’n lokale microgrid nog altijd niet toegestaan.” 
    
    Kleine chemische fabriek 
    “We hebben een proces ontwikkeld om industriële restwarmte te recupereren”, stelt Wouter Ducheyne, de co-CEO en medeoprichter van Qpinch. “Die waarderen wij op, zodat die opnieuw in het productieproces kan worden gebruikt. De energie-intensiteit daalt daardoor en zo verbranden chemische fabrieken minder aardgas. Onze units zijn eigenlijk een soort kleine chemische fabriek, waarmee we warmte die nu volledig verloren gaat, opvangen en hergebruiken via een chemische reactie.” 
      Het potentieel van die technologie is erg groot. “Studies hebben aangetoond dat in de Antwerpse haven minstens 400 megawatt vermogen aan restwarmte vrijkomt op de temperatuurniveaus die wij opwaarderen”, stelt Ducheyne. “Wereldwijd gaat dat over gigawatts, wat enorme hoeveelheden CO2 bespaart. 1 megawatt continu vermogen geleverd met aardgas stoot in een jaar ongeveer 2000 ton CO2 uit. 1 gigawatt is 2 miljoen ton CO2. De impact van onze technologie op wereldschaal is dus enorm.” 
      Ducheyne kwam met het idee toen hij voor BASF in Antwerpen werkte. Hij ontwikkelde het bedrijf met vallen en opstaan over de voorbije tien jaar. “Om dit te doen moet je focussen en volhouden”, stelt Ducheyne. “Je moet het graag doen en bezeten zijn door je idee. Onze technologie had veel tijd nodig om klaar te zijn. Je ontwikkelt als het ware een medicijn, maar dan voor de industrie.” 
      Dat medicijn is nu zo goed als klaar. Het bedrijf maakte al drie commerciële installaties. Het team bestaat ondertussen uit twintig mensen. Qpinch haalde al 7 miljoen euro financiering op. “We staan vlak voor onze grote uitrol”, stelt Ducheyne. “Er is interesse uit de hele wereld. We moesten eerst bewijzen dat dit werkte, want de chemische industrie gaat niet over één nacht ijs. Maar nu zijn we er klaar voor om stevig te groeien.” 
      De prijs van het uitstoten van CO2 loopt snel op. Dat maakt de technologie van Qpinch steeds aantrekkelijker. “Toen we begonnen, lag de prijs per ton CO2 vrij laag, en waren er veel vrijstellingen”, zegt Ducheyne. “Momenteel moeten bedrijven 30 euro per ton CO2 betalen in de Europese Unie en er zijn tekenen dat we naar 100 euro per ton gaan. De kosten van CO2 stijgen enorm. Dat dwingt bedrijven om daarover meer na te denken.” 
    
    Groei met uitdagingen 
    Er bestaan dus mooie verhalen in de Belgische cleantech, maar tegelijk wordt de branche geconfronteerd met uitdagingen. Zo produceren start-ups meestal een hardwareoplossing, en geen softwareapplicatie waarmee ze sneller zouden kunnen groeien. Daarnaast werkt cleantech vaak in stevig gereguleerde sectoren zoals energie. Het is niet toevallig dat Solergie en Turbulent vooral in het buitenland werken. Hun lokale energiesystemen zijn niet altijd toegelaten op de Belgische markt. Qpinch werkt in de petrochemische industrie, die heel wat veiligheidsmaatregelen volgt en daardoor minder snel schakelt. 
      Niettemin groeit cleantech. Die groei ondersteunt het ecosysteem eromheen. “We moeten de bedrijven verbinden met andere spelers in het ecosysteem”, stelt Frans Snijkers. Cleantech Flanders ging zo een partnerschap aan met het export- en tradeagentschap Flanders Investment & Trade (FIT), om de Vlaamse cleantech verder te internationaliseren. Enkele van de nieuwe technologieattachés van FIT zijn zelfs gespecialiseerd in cleantech. “Cleantech stopt niet aan de landsgrens, zoals ook CO2-uitstoot niet stopt aan de grens. CO2 veroorzaakt in de hele wereld een klimaatverandering”, stelt Snijkers. “Daarnaast verkopen we op die manier onze expertise in het buitenland.” 
    
    ",Trend magazine,https://trends.knack.be/economie/bedrijven/over-de-belgische-cleantech-co2-stopt-niet-aan-de-landsgrens/article-longread-1704529.html,"Covid-19 is een malheur van jewelste, maar de klimaatcrisis wordt een nog grotere uitdaging. Cleantechbedrijven innoveren met technologie om de maatschappij duurzamer te maken.                                                                                                                                                                                                                                                                                                                                                 ""Cleantech is een vrij uitgebreid concept"". ""Het gaat over een heel groot aanbod van oplossingen en diensten die minder vervuilend zijn en minder energie en grondstoffen verbruiken. Ze zijn duurzamer en hebben minder impact op het milieu.                                                                                                                                                                                                                                                                                                                                                                                                                                                                                                                                                                      ""België staat met het aantal cleantechscale-ups op het nummer acht in Europa in de periode van 2016 tot 2020"".                                                                                                                                                                               Er bestaan dus mooie verhalen in de Belgische cleantech, maar tegelijk wordt de branche geconfronteerd met uitdagingen.                                                                                                                                                                                                                                                     Zo produceren start-ups meestal een hardwareoplossing, en geen softwareapplicatie waarmee ze sneller zouden kunnen groeien. Daarnaast werkt cleantech vaak in stevig gereguleerde sectoren zoals energie.     ",Pdf Trend 2.pdf,70
6052387.xml,"Steeds minder mensen bouwen een eigen huis. Door de hoge energienormen en de dure bouwgrond is dat heel kostelijk geworden. Ontwikkelaars bouwen woningen goedkoper en efficiënter. Een bestaand huis kopen en zelf renoveren is een goedkoop alternatief. 
    
    ","Complexe regelgeving en dure gronden 
    Duurzaam bouwen is duur bouwen 
    Batibouw is voor heel wat gezinnen die op zoek zijn naar een woning minder relevant dan vroeger. Volgens een onderzoek van Steunpunt Wonen in 2018 heeft amper 1 procent van de eigenaars die een woning verwierven na 2016 die zelf gebouwd en deed 6 procent een beroep op een aannemer. De woningen die van voor 1980 dateren, zijn in 40 procent van de gevallen door de eigenaar of een eigen aannemer gebouwd. “Zelf bouwen neemt in belang af”, aldus Sien Winters van Steunpunt Wonen. “Het is dan ook veel te ingewikkeld geworden voor leken.” 
      Er wordt ook meer nagedacht over het duurzame gebruik van de ruimte bij de ontwikkeling van bouwgronden. “De eerste decennia na de Tweede Wereldoorlog was nieuwbouw vaak een eengezinswoning in een verkaveling buiten het centrum. Vandaag gebeurt dat eerder ter vervanging van oude woningen in de kernen van dorpen en steden of bij de ontwikkeling van brownfields. Het gaat dan altijd om appartementen.” Het aantal vergunde appartementen steeg in 2013-2018 met 6 procent naar 64 procent. 
    
    Secundaire markt 
    Bijna 70 procent van de eigenaars van een woning heeft die na 2016 op de secundaire markt gekocht. Volgens Johan Van Gompel, econoom van KBC, zijn bestaande huizen voor heel wat gezinnen het goedkopere alternatief voor nieuwbouw. “Wie een nieuwbouw wil kopen, is al snel 400.000 tot 500.000 euro kwijt”, redeneert hij. “Dat kunnen alleen dertigers die goed gespaard hebben, of steun van hun ouders krijgen. Heel wat gezinnen opteren er dus voor een wat ruimer bestaand huis te kopen en dat te renoveren in een tempo dat ze financieel aankunnen.” 
      Dan nog heeft de eigenaar van die woning de keuze om zelf te renoveren of een aannemer in te schakelen. Volgens Roel Van den Eynde van de zelfbouwpakketleverancier Easykit kost een renovatie van de verwarming, de ventilatie, de elektriciteit en de sanitaire installaties 40.000 tot 45.000 euro als de eigenaar een beroep doet op een externe aannemer. “Wie zelf renoveert, kan het voor de helft van de prijs.” 
      “De regels inzake duurzaamheid, certificatie en attesten zijn zo complex geworden, dat een professionele aannemer geen overbodige luxe is”, redeneert Olivier Carrette van de beroepsvereniging van vastgoedprofessionals BVS. “Zelfs een begenadigde klusser zal het erg moeilijk hebben met de regels voor mazouttanks, de elektriciteitskeuring, de EPC-normen en de ventilatieverplichtingen.” 
      Wie een erkende aannemer inschakelt, geniet bij de renovatie van een oude woning het verlaagde btw-tarief van 6 procent voor renovatiewerken. Dit en volgend jaar geldt dat in principe ook voor de sloop en de heropbouw tot een gezinswoning. Voor nieuwbouw geldt een btw-tarief van 21 procent. De aannemer is altijd tien jaar aansprakelijk voor ernstige gebreken. Carrette: “Wel zijn er heel vaak onvoorziene bijkomende kosten. En als de aannemer failliet gaat, is er geen voltooiingswaarborg.” 
    
    Sleutel-op-de-deur 
    Een andere formule is de sleutel-op-de-deurbouw. Als het huis wordt geleverd door een niet-erkende aannemer, geldt de wet-Breyne. De voltooiingswaarborg garandeert dat het gebouw kan worden afgewerkt. Dirk Mattheeeuws, de voorzitter van de beroepsvereniging Netwerk Architecten Vlaanderen: “Meestal is de kostprijs van de sleutel-op-de-deuraankoop iets hoger dan bij een algemene aannemer, omdat de verkoper een heel team van technische en commerciële mensen rondom zich heeft.” 
      Ook de aankoop van een woning bij een ontwikkelaar wordt gedekt door de wet-Breyne. “Bij een ontwikkelaar heeft de koper een grotere zekerheid over de prijs en het product, maar is het aanbod beperkter”, zegt Dirk Mattheeeuws. “Bovendien kan een ontwikkelaar de prijs drukken door schaalvoordelen.” 
      Carrette wijst erop dat ontwikkelaars in bijna alle regio’s projecten in alle prijsklassen en segmenten aanbieden. “Er is een grote keuzemogelijkheid op de markt, net doordat er veel concurrentie is.” Philippe Janssens van de vastgoedadviseur Stadim: “Die sterke concurrentie verplicht ontwikkelaars ook een correcte prijs te vragen. Wie te duur is, prijst zich uit de markt. Wie werkt met aannemers, heeft amper de keuze in bepaalde steden en betaalt daar een prijs voor.” 
    
    ",Trend magazine,https://moneytalk.knack.be/geld-en-beurs/wonen/complexe-regelgeving-en-dure-gronden-duurzaam-bouwen-is-duur-bouwen/article-longread-1704559.html,"Batibouw is voor heel wat gezinnen die op zoek zijn naar een woning minder relevant dan vroeger.
Volgens een onderzoek van Steunpunt Wonen in 2018 heeft amper 1 procent van de eigenaars die een woning verwierven na 2016 die zelf gebouwd en deed 6 procent een beroep op een aannemer.
De woningen die van voor 1980 dateren, zijn in 40 procent van de gevallen door de eigenaar of een eigen aannemer gebouwd.
Bijna 70 procent van de eigenaars van een woning heeft die na 2016 op de secundaire markt gekocht.                                                                                                                                                          Heel wat gezinnen opteren er dus voor een wat ruimer bestaand huis te kopen en dat te renoveren in een tempo dat ze financieel aankunnen.""",Pdf Trend 2.pdf,112
7.xml,"E-commerce, contactloos betalen en videoconferenties zijn niet de enige winnaars in de bizarre tijden die we beleven. Ook de digitale identiteit breekt door.  
    
    ","Smartphone fungeert almaar vaker als digitale identiteitskaart 
    Covid-19 boost onze digitale identiteit 
    Onze digitale identiteit wordt almaar belangrijker. Dat blijkt onder meer uit de sterke toename van het aantal gebruikers van Itsme. Die app, gelanceerd in mei 2017, genereert een digitale identiteit, zodat de gebruiker een elektronische handtekening kan zetten. Itsme telt nu 2,7 miljoen gebruikers, 1,2 miljoen meer dan in 2019. In 2020 valideerden al die gebruikers samen ruim 90 miljoen acties. “Het dubbele van in 2019”, meldt Stephanie De Bruyne, de CEO van Belgian Mobile ID. Het bedrijf achter Itsme is in handen van de vier grootbanken en de drie grote telecomoperatoren van ons land. 
      Almaar meer officiële handelingen ¬ zoals betalingen, administratieve formaliteiten en officiële contacten ¬ verlopen tegenwoordig elektronisch en vergen authenticatie. Jezelf op een veilige en beveiligde manier identificeren is in onze geconnecteerde wereld een must. “Zowel in België als in het buitenland zien we dat de crisis de behoefte aan een digitale identiteit en veiligheid versnelt”, zegt Rigo Van den Broeck, senior vice president cyber and intelligence solutions Europe bij Mastercard. “De Europese Commissie heeft een wettelijk kader uitgewerkt – eIDAS heet het – dat de initiatieven rond elektronische identificatie in Europa moet harmoniseren. Daarnaast neemt het aantal gevallen van hacking en cyberaanvallen explosief toe. Kortom: dit is een hot topic. Mastercard heeft van digitale identiteit dan ook een van de prioriteiten van de groep voor 2021 gemaakt.” 
    
    Identificeren 
    De huidige gezondheidscrisis heeft die evolutie zeker versneld. Wanneer medewerkers en klanten in hun kot zitten, is een elektronische handtekening de beste oplossing om contracten en andere documenten te ondertekenen, die essentieel zijn voor ons dagelijks leven en de goede werking van onze bedrijven. “Of ze nu het resultaat van hun coronatest willen kennen, of een beroep willen doen op financiële steun van de overheid: heel wat Belgische burgers hebben Itsme ontdekt als een manier om zich online vlot en veilig te identificeren”, geeft Stephanie De Bruyne mee. “Tegelijk kwamen almaar meer bedrijven tot de vaststelling dat ze niet over de tools beschikten om contracten online te ondertekenen”, stelt Rigo Van den Broeck vast. 
      Marc Lainez, verantwoordelijk voor de ontwikkeling van API bij Isabel Group, de medeoprichter van de fintech Ibanity en gastprofessor aan de UCL, ziet nog een breder plaatje: “Alle processen op papier worden gedigitaliseerd met het oog op de continuïteit van de dienstverlening. Dus zijn er procedures nodig om te garanderen dat wie de documenten ondertekent, daar wel degelijk toe gemachtigd is. In de fysieke wereld is het gemakkelijker iemands identiteit te controleren. De persoon staat voor je neus of je herkent zijn handtekening. In de digitale wereld is dat lang niet altijd het geval. Je moet dan zeker zijn dat het om de juiste persoon gaat. De coronacrisis heeft die transformatie versneld en duwt de bedrijven nu ook in de richting van digitale facturen.” 
    
    Coronapaspoort 
    De kans bestaat dat de smartphone en de digitale identiteit ook een belangrijke rol zullen spelen bij de exit uit de gezondheidscrisis. Om te reizen bijvoorbeeld. De Australische luchtvaartmaatschappij Qantas zal wellicht niet de enige zijn die uitsluitend gevaccineerde passagiers toelaat op haar vluchten. Hoe check je of iemand al dan niet gevaccineerd is voor hij of zij aan boord gaat? Door op afstand de gegevens te raadplegen die gekoppeld zijn aan de identiteit van de reiziger, zoals een rijbewijs, diploma’s, attesten of vaccinaties. 
      “Met zijn of haar smartphone kan een passagier een derde partij toestemming geven om de vereiste informatie op te zoeken in een database, bijvoorbeeld in het vaccinatieregister”, legt Rigo Van den Broeck van Mastercard uit. “De gegevens die nodig zijn voor de controles – en die voor alle duidelijkheid niet op de smartphone zelf opgeslagen zijn – kunnen dan worden doorgegeven aan de luchthavenautoriteiten. Dat kan zonder alle details over de vaccinatie, zoals de datum, vrij te geven.” Het principe is eenvoudig: bij een groen scherm kun je aan boord gaan, bij een rood scherm heb je een probleem. 
      Een coronapaspoort is maar één voorbeeld. In werkelijkheid is het potentieel van de digitale identiteit enorm. “Vandaag fungeert Itsme als een instrument voor identificatie, authenticatie en het zetten van handtekeningen”, licht Stephanie De Bruyne toe. “Maar je kunt daar veel verder in gaan. Zo zouden we er morgen een tool van kunnen maken om beveiligde data online te delen. Je zou je nieuwe werkgever dan bijvoorbeeld toestemming kunnen geven om je diploma op te halen uit de databank van de universiteit. We zouden Itsme ook kunnen inzetten om de directe democratie te bevorderen of om burgers te laten stemmen op afstand. Bij online-examens kun je de identiteit van de student checken. Om nog maar te zwijgen van het internet der dingen, alle objecten die in verbinding staan met het internet. De digitale identiteit kan de sleutel zijn om er toegang toe te krijgen. Het is niet ondenkbaar dat je wagen na een auto-ongeval zelf de hulpdiensten belt en meteen je medische dossier overmaakt aan het ziekenhuis.” 
      Het heikele punt blijft uiteraard de bescherming van de persoonsgegevens. Dat aspect is volgens Marc Lainez essentieel: “Niets mag mogelijk zijn zonder het uitdrukkelijke akkoord van de gebruiker. Alleen is het lang niet zeker dat de digitale geletterdheid van de burgers daarvoor wel toereikend is. Weinig mensen beseffen welke risico’s ze lopen wanneer ze hun identiteitsgegevens – nochtans net de meest gevoelige data – delen.”  
    
    ",TrendsMagazine,https://trends.knack.be/economie/bedrijven/covid-19-boost-onze-digitale-identiteit/article-longread-1696253.html,0,0,0
8.xml,"Wall Street was vorige week in de ban van een ware opstand. Kleine beleggers revolteerden tegen de grote beursjongens, meer bepaald de shorters en de hefboomfondsen. De activisten verenigden zich via sociale media en bundelden de krachten op goedkope beurshandelsplatformen. En zowaar, ze kregen enkele grote jongens op de knieën. David haalde het van Goliath. Alleen heeft die overwinning een ironisch neveneffect.
    
    ","De neveneffecten van de Gamestop-saga
    De Robinhoods van Wall Street maken de rijken nog rijker
    De jongste weken namen shortsellers het aandeel van GameStop in het vizier. Maar het ging mis. Fans van de keten spraken op internetfora af de shorters een lesje te leren. Ze kochten massaal GameSpot-aandelen en dreven de koers fors op. De shorters, die de aandelen moesten kopen, leden fikse verliezen. Door hun aankopen dreven ze de koers van GameStop nog meer de hoogte in. Het zieltogende bedrijf zag zijn koers met honderden procenten stijgen. 
    
    ‘Dood aan de shortsellers’ 
    De beleggers vonden elkaar via de pagina wallstreetbets op de socialemediasite Reddit. Die pagina is in 2012 opgericht door een Amerikaanse IT-consultant die in zijn vrije tijd op zoek was naar gedurfde beleggingsideeën. De eerste jaren had de pagina enkele duizenden volgers. Sinds 2019 ging dat richting enkele honderdduizenden. Enkele maanden geleden waren het er 2 miljoen en ondertussen zijn het er meer dan 7 miljoen. 
      Wallstreetbets is uitgegroeid tot een apart online-ecosysteem van beleggers die elkaar bestoken met gewaagde trades en schermafbeeldingen van hun beleggingswinsten of -verliezen. De jongste maanden groeide er echter veel chagrijn over hefboomfondsen die profijt halen uit de koersdaling van aandelen, de shortsellers. Dat doen zij door aandelen van andere beleggers te lenen. Ze verkopen die om ze later tegen een lagere prijs terug te kopen en terug te geven aan de oorspronkelijke eigenaar. Het verschil tussen de hoge verkoopprijs en de lage terugkoopprijs is de winst voor het hefboomfonds. 
      Kop van jut op wallstreetbets waren de hefboomfondsen Melvin Capital en Citron Research, die grote shortposities hadden in GameStop. Videospelletjes verhuren en verkopen is niet meteen het meest toekomstbestendige verdienmodel. Sommige hefboomfondsen verkondigden al luider dan andere dat ze het aandeel hadden geshort ¬ een bekend trucje in de draaiboeken van de shortsellers. Door hun posities openbaar te maken, vaak in uitvoerige analyses van wat er allemaal mis is met de beursbedrijven die ze shorten, hopen ze de aandelenkoers sneller te doen kelderen. 
      In het geval van GameStop hadden ze echter niet gerekend op het weerwerk van de retailbeleggers van wallstreetbets. Een bloemlezing van enkele reacties van wallstreetbet’ers aan het adres van Melvin Capital en Citron Research: “U staat voor alles wat ik haat”, “een sloophamer door jullie fondsen” of “volhouden tot ze bankroet zijn”. Naast die onlinehaatberichten hebben de eigenaars van enkele hefboomfondsen vorige week ook doodsbedreigingen gekregen. 
      De wallstreetbet’ers lieten het niet bij online haat prediken, ze wilden de shorters ook in hun portefeuille raken. Dat deden ze door massaal de meest geshorte aandelen te kopen. Daarmee joegen ze de koersen de hoogte in. Het aandeel van GameStop ging van 20 dollar drie weken geleden naar 325 dollar vorige week. Een andere shortlieveling, AMC Entertainment, ging in één dag van 5 naar meer dan 20 dollar. Shortseller zagen daarmee hun verliezen dag na dag aandikken. Veel van hen bouwden hun posities af en kijken aan tegen miljardenverliezen. Een overwinning voor wallstreetbet. 
      Deze week heeft het GameStop-fenomeen zich verlegd naar de zilvermarkt. De wallstreetbet’ers storten zich en masse op het edelmetaal om de koers op te blazen. 
    
    Winst voor de flitshandel 
    Die overwinning heeft een ironisch bijsmaakje. De wallstreetbet’ers voerden hun collectieve aanval op de shorters uit via het beurshandelsplatform Robinhood, een app waarmee beleggers gratis kunnen handelen. Robinhood gaat er prat op dat het beleggen volledig heeft gedemocratiseerd door geen commissies op de transacties aan te rekenen. Iedereen met een smartphone en een beetje geld kan er een rekening openen en meteen beginnen te beleggen. 
      De Wall Street-opstandelingen zwijgen in alle talen over het verdienmodel van het door hen bejubelde Robinhood, omdat ze het niet kennen of het niet willen vertellen. Robinhood maakt winst door de transacties van particuliere beleggers door te verkopen aan een andere grootmacht van de financiële markten: flitshandelaren zoals Wolverine, Two Sigma en Citadel. Dat laatste is het hefboomfonds van Wall Street-grootheid en miljardair Ken Griffin. 
      Citadel en consorten verdienen geld door bij zo veel mogelijk transacties op de financiële markten zichzelf tussen de kopers en de verkopers te wringen. Als je een aandeel wilt verkopen voor 10 euro en je beursmakelaar vindt in de markt iemand die het wil kopen voor 10,02 euro, dan zullen spelers zoals Citadel ertussen kruipen om dat aandeel voor 10,01 euro te kopen en het voort te verkopen aan die ene koper voor 10,02 euro. 
      Vorig jaar verdiende Citadel daar meer dan 6 miljard dollar mee, mede dankzij de enorme toestroom van particuliere beleggers richting de aandelenbeurs via de Robinhood-app. Die zogenoemde flitshandel is ondertussen een vaste waarde op de beurs. De helft van de aandelenhandel in de Verenigde Staten verloopt via flitshandelaren. In Europa is dat tussen 20 en 40 procent. 
    
    Leentjebuur spelen met aandelen 
    De woede waarmee de wallstreetbet’ers de ene groep hefboomfondsen aanvallen, is een goudmijn voor die andere schare tovenaars die de stromen van de financiële markten doen afbuigen voor hun eigen gewin. Hun glimlach werd met de dag breder toen ze het handelsvolume zagen dat Robinhood de afgelopen week heeft mogen verwerken van fel geshorte aandelen zoals GameStop, AMC Entertainment, Nokia en Blackberry. Robinhood moest de handel in die aandelen zelfs een tijdje stilleggen vanwege de volatiliteit. 
      De wallstreetbet’ers zijn erin geslaagd een aantal shorters te doen wankelen, waaronder Melvin Capital, dat een miljardenverlies incasseerde op zijn shortpositie in GameStop. Maar Melvin kreeg al snel hulp in de vorm van een kapitaalinjectie van meer dan 2 miljard dollar van collega-hefboomfondsen, waaronder Citadel, dat deels eigenaar is van Melvin. 
      Daarmee is de ironie nog niet ten einde. Robinhood verdient ook geld door de aandelen die het voor zijn klanten bijhoudt, uit te lenen aan onder meer shortsellers. Die kunnen hun shortposities niet innemen als ze geen aandelen vinden om te lenen. En waar vinden ze die? Onder meer bij beursmakelaars zoals Robinhood. Ook daar voeren de wallstreetbet’ers hun strijd tegen shortsellers met het wapen dat diezelfde shortsellers de mogelijkheid biedt om hun shortposities in te nemen.  
      De praktijk van aandelen uitlenen is gebruikelijk in de financiële wereld. De aandelen waarin particulieren belegd zijn via pensioenfondsen, levensverzekeringen, beleggingsfondsen of indexfondsen, blijven niet netjes bij die fondsen op de plank liggen. Als die ze zonder onnodig risico kunnen uitlenen in ruil voor een huurpremie, zullen ze dat doen, tenzij het hen is verboden via een van de vele vinkjes in het contract dat ze met  die belegger hebben afgesloten. Ook de bij ons bekende beursmakelaars spelen maar al te graag leentjebuur met de aandelen die ze in bewaring hebben. 
    
    ",TrendsMagazine,https://moneytalk.knack.be/geld-en-beurs/beleggen/hoe-de-robinhoods-van-wall-street-de-rijken-nog-rijker-maken/article-normal-1695355.html,0,0,0
9.xml,"Beleggers in Franse aandelen hebben hun slag thuis gehaald. Ze vragen al jaren een correcte toepassing van het belastingverdrag tussen België en Frankrijk. Vanaf dit aanslagjaar kunnen ze de te veel betaalde belasting terugvorderen, tot en met het aanslagjaar 2017.  
    
    ","Zo betaalt u minder belasting op Franse dividenden dan op Belgische 
    Vraag dubbele belasting terug aan de fiscus 
    Even terug in de tijd. In november 2005 werd het Belgische overheidsenergiebedrijf Electrabel verkocht aan het Franse Suez (nu Engie). Premier Guy Verhofstadt (Open Vld) suste de aandeelhouders, die boos waren omdat hun dividend voortaan twee keer belast zou worden: één keer in Frankrijk en één keer in België. Het was bovendien de zoveelste Belgische parel die aan het buitenland werd verpatst. Verhofstadt beloofde een oplossing voor die dubbele belasting. Maar die kwam er nooit.  
      De frustratie over de hoge belastingdruk en de politieke onwil of onkunde om er iets aan te doen, zette een aantal beleggers aan om met de Belgische fiscus in de clinch te gaan. Ze beriepen zich op het dubbelbelastingverdrag tussen België en Frankrijk. Daarin staat een passage over de verrekening van de Franse bronheffing met de Belgische roerende voorheffing. Maar die werd niet meer toegepast. 
      “Sinds 1988 voorziet de Belgische wetgeving niet meer in die verrekening via een belastingkrediet”, zegt Vincent Lambrecht, directeur vermogensplanning van CapitalatWork. “Er is een hiaat ontstaan in de toepassing van het dubbelbelastingverdrag en daarover heeft het Hof van Cassatie in oktober 2020 een uitspraak gedaan in het voordeel van de beleggers.” 
      Eigenlijk kregen de beleggers toen al een tweede keer gelijk van de rechterlijke macht. “Op 16 juni 2017 was er al een arrest van het Hof van Cassatie dat België veroordeelde. Dat arrest werd in oktober 2020 bevestigd”, weet Jérémy Gackiere, die zich voor Degroof Petercam bezighoudt met alle vragen over vermogensplanning waar een Frans kantje aan zit. 
      Vorige week kregen de beleggers ook gelijk van de uitvoerende macht. Minister van Financiën Vincent Van Peteghem (CD&V) heeft eind januari bevestigd dat de fiscus zich zal schikken naar het arrest. Voor beleggers maakt dat veel verschil. Voortaan kunnen ze in plaats van 61,04 euro netto 73,84 of zelfs 74,12 euro overhouden van elke 100 euro aan Franse dividenden. 
    
    De toekomst, vanaf aangiftejaar 2021 
    Wie de bronheffing verrekend wil zien via een belastingkrediet, moet wel zelf actie ondernemen en met de nodige bewijsstukken op de proppen komen, zoals uittreksels van beursrekeningen. “De minister van Financiën heeft gezegd dat er op de aangifte een lijntje bij komt waar de beleggers de te veel betaalde belasting kunnen melden”, stelt Jérémy Gackiere. 
      Volgens Christophe Delanghe, vermogensplanner bij Banque de Luxembourg, zouden beleggers hun eis om teruggave ook al kwijt kunnen in de belastingaangifte zoals we die kennen van vorig jaar. “In Vak VII - Inkomsten uit kapitalen en roerende goederen is er een rubriek F voor inkomsten die aan een bijzonder belastingregime zijn onderworpen.” 
      Specifiek voor de dividenden die in 2020 op de rekening kwamen, waarschuwt Anouck Lejeune, senior vermogensplanner bij Puilaetco Dewaay, dat het nu of nooit is. “Franse dividenden waarvoor het volle pond aan Belgische roerende voorheffing op werd ingehouden in 2020, moeten in de aangifte van 2021 worden opgenomen. Zo niet wordt de ingehouden roerende voorheffing bevrijdend en dus definitief.” 
    
    Het verleden, vanaf aangiftejaar 2018 
    “Wij raden onze klanten aan de verrekening van de in Frankrijk betaalde bronheffing te vragen vanaf 2017 via een bezwaar of een verzoek tot ambtshalve ontheffing”, zegt Jérémy Gackiere. Sommige banken, waaronder BNP Paribas Fortis, stellen dat tot 15 procent van ‘het nettodividend aan de grens’ teruggevorderd kan worden van de Belgische fiscus, zijnde 13,08 euro per 100 euro brutodividend. Sommige fiscalisten menen dat ook tot 2016 teruggegaan kan worden. “Wij zijn voorzichtig”, geeft Gackiere toe. 
      “Het gaat voornamelijk over dividenden van Franse aandelen, maar soms ook over dividenden van Franse fondsen”, weet Dirk Denies, senior vermogensplanner van ABN AMRO Private Banking. Hij waarschuwt dat beleggers er het best ook rekening mee houden dat ze een stukje anonimiteit opgeven, terwijl de overwinning op de fiscus van korte duur zal zijn. “Naar verluidt is er al een informeel akkoord over een nieuw dubbelbelastingverdrag tussen België en Frankrijk, waarin dat belastingkrediet niet langer is opgenomen.” 
    
    Populair bij Belgische beleggers 
    “Dat er veel Franse aandelen in de portefeuilles van onze klanten zitten, is voor een deel historisch gegroeid”, zegt Niko Hostyn, die bij Degroof Petercam verantwoordelijk is voor de Vlaamse afdeling vermogensplanning. Er zijn wel wat voorbeelden van Belgische bedrijven die in de loop der jaren Frans werden, zoals het oliebedrijf Petrofina dat in Total opging. De verzekeraar Royal Belge ging op in AXA en Tractebel in Engie. “Daarnaast zijn er grote Franse luxeconcerns, zoals L’Oréal en Hermès, die bijna in elke aandelenportefeuille met een internationale allure een plekje hebben”, voegt Hostyn toe. 
      Niet enkel bij de klanten van private banken zijn Franse aandelen populair. Bij Bolero, de onlinebroker van KBC, is Euronext Parijs een van de populairste beurzen, goed voor 12 procent van alle beursorders. Bij Deutsche Bank had 18 procent van de transacties in 2020 betrekking op Franse aandelen. BNP Paribas Fortis weet te vertellen dat 78 procent van de klanten die in individuele aandelen beleggen, minstens één Frans aandeel bezitten. “Dat is in grote mate te verklaren door de grote populariteit van aandelen zoals Engie, Total en Suez”, meent een woordvoerder van de bank. 
      Belfius, dat nochtans deels in Franse handen was toen de bank nog Dexia heette, merkt daarentegen “geen uitgesproken interesse in Franse aandelen”. “De hoge belastingdruk en de administratieve beslommeringen om de dubbele belasting op Franse dividenden te recupereren zullen daar niet vreemd aan zijn”, klinkt het.  
    
    ",TrendsMagazine,https://moneytalk.knack.be/geld-en-beurs/belastingen/zo-betaalt-u-minder-belasting-op-franse-dividenden-dan-op-belgische/article-longread-1696283.html,0,0,0
